<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>कल्पान्तरे विश्वासटिप्पन्यः  | दिव्य-तत्त्वम्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.95.0" />
    
    
      <META NAME="ROBOTS" CONTENT="INDEX, FOLLOW">
    

    <link href="/kalpAntaram/divyatattvam/" rel="alternate" type="application/rss+xml" title="कल्पान्तरे विश्वासटिप्पन्यः" />
    <link href="/kalpAntaram/divyatattvam/" rel="feed" type="application/rss+xml" title="कल्पान्तरे विश्वासटिप्पन्यः" />

    <meta property="og:title" content="दिव्य-तत्त्वम्" />
<meta property="og:description" content="English Searchable Electronic Edition of the Divyatattva of Raghunandana Bhaṭṭācārya, ed. Richard W. Lariviere, transcribed by Donald R. Davis, Jr., is licensed under a Creative Commons Attribution 4.0 International License.
Last updated: April 2022
Donald R. Davis, Jr. (drdj@austin.utexas.edu)
University of Texas at Austin
Based on the following edition:
The Divyatattva of Raghunandana Bhaṭṭācārya: Ordeals in Classical Hindu Law. Critically edited and translated by Richard W. Lariviere. New Delhi: Manohar, 1981." />
<meta property="og:type" content="article" />
<meta property="og:url" content="https://vishvAsa.github.io/kalpAntaram/divyatattvam/" /><meta property="article:section" content="" />



<meta itemprop="name" content="दिव्य-तत्त्वम्">
<meta itemprop="description" content="English Searchable Electronic Edition of the Divyatattva of Raghunandana Bhaṭṭācārya, ed. Richard W. Lariviere, transcribed by Donald R. Davis, Jr., is licensed under a Creative Commons Attribution 4.0 International License.
Last updated: April 2022
Donald R. Davis, Jr. (drdj@austin.utexas.edu)
University of Texas at Austin
Based on the following edition:
The Divyatattva of Raghunandana Bhaṭṭācārya: Ordeals in Classical Hindu Law. Critically edited and translated by Richard W. Lariviere. New Delhi: Manohar, 1981.">

<meta itemprop="wordCount" content="9788">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="दिव्य-तत्त्वम्"/>
<meta name="twitter:description" content="English Searchable Electronic Edition of the Divyatattva of Raghunandana Bhaṭṭācārya, ed. Richard W. Lariviere, transcribed by Donald R. Davis, Jr., is licensed under a Creative Commons Attribution 4.0 International License.
Last updated: April 2022
Donald R. Davis, Jr. (drdj@austin.utexas.edu)
University of Texas at Austin
Based on the following edition:
The Divyatattva of Raghunandana Bhaṭṭācārya: Ordeals in Classical Hindu Law. Critically edited and translated by Richard W. Lariviere. New Delhi: Manohar, 1981."/>

      
    

    <script type="text/javascript">
    
    let baseURL = "https:\/\/vishvAsa.github.io\/kalpAntaram\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kalpAntaram\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/kalpAntaram\/edit\/content\/\u0022,\u0022mainSections\u0022:[\u0022dharmasindhuh\u0022],\u0022mainsections\u0022:[\u0022dharmasindhuh\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    
    var pageRelUrlTree = {};
</script>

    
    <script type="text/javascript">
  let pageVars = {};
  pageVars.pageUrlMinusBasePath = "\/kalpAntaram\/divyatattvam\/".replace(basePath, "/");
  pageVars.pageParams = {};
  pageVars.pageSource = "divyatattvam.md";
  console.log(pageVars.pageSource);
  var pageDefaults;
  for (let possiblePageDefaults of pageDefaultsList) {
    if (pageVars.pageSource.startsWith(possiblePageDefaults.scope.pathPrefix)) {
      pageDefaults = possiblePageDefaults.values
    }
  }
    
</script>


    <script src="/kalpAntaram/webpack_dist/uiLib-bundle.js"></script>




    <link rel="stylesheet" href="/kalpAntaram/css/fonts.css">
<link rel="stylesheet" href="/kalpAntaram/css/@fortawesome/fontawesome-free/css/solid.min.css">

<link rel="stylesheet" href="/kalpAntaram/css/@fortawesome/fontawesome-free/css/fontawesome.min.css">


<link rel="alternate" hreflang="sa-Deva" href="https://vishvAsa.github.io/kalpAntaram/divyatattvam/" />
<link rel="alternate" hreflang="sa-Deva" href="https://vishvAsa.github.io/kalpAntaram/divyatattvam/?transliteration_target=devanagari" />

<link rel="alternate" hreflang="sa-Knda" href="https://vishvAsa.github.io/kalpAntaram/divyatattvam/?transliteration_target=kannada" />
<link rel="alternate" hreflang="sa-Mlym" href="https://vishvAsa.github.io/kalpAntaram/divyatattvam/?transliteration_target=malayalam" />
<link rel="alternate" hreflang="sa-Telu" href="https://vishvAsa.github.io/kalpAntaram/divyatattvam/?transliteration_target=telugu" />
<link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kalpAntaram/divyatattvam/?transliteration_target=tamil_superscripted" />
<link rel="alternate" hreflang="sa-Taml" href="https://vishvAsa.github.io/kalpAntaram/divyatattvam/?transliteration_target=tamil" />
<link rel="alternate" hreflang="sa-Gran" href="https://vishvAsa.github.io/kalpAntaram/divyatattvam/?transliteration_target=grantha" />

<link rel="alternate" hreflang="sa-Gujr" href="https://vishvAsa.github.io/kalpAntaram/divyatattvam/?transliteration_target=gujarati" />
<link rel="alternate" hreflang="sa-Guru" href="https://vishvAsa.github.io/kalpAntaram/divyatattvam/?transliteration_target=gurmukhi" />
<link rel="alternate" hreflang="sa-Shar" href="https://vishvAsa.github.io/kalpAntaram/divyatattvam/?transliteration_target=sharada" />
<link rel="alternate" hreflang="sa-Dogr" href="https://vishvAsa.github.io/kalpAntaram/divyatattvam/?transliteration_target=dogra" />
<link rel="alternate" hreflang="sa-Phag" href="https://vishvAsa.github.io/kalpAntaram/divyatattvam/?transliteration_target=phags_pa" />
<link rel="alternate" hreflang="sa-Tibt" href="https://vishvAsa.github.io/kalpAntaram/divyatattvam/?transliteration_target=tibetan" />
<link rel="alternate" hreflang="sa-Sidd" href="https://vishvAsa.github.io/kalpAntaram/divyatattvam/?transliteration_target=siddham" />
<link rel="alternate" hreflang="sa-Newa" href="https://vishvAsa.github.io/kalpAntaram/divyatattvam/?transliteration_target=newa" />
<link rel="alternate" hreflang="sa-Modi" href="https://vishvAsa.github.io/kalpAntaram/divyatattvam/?transliteration_target=modi" />
<link rel="alternate" hreflang="sa-Tirh" href="https://vishvAsa.github.io/kalpAntaram/divyatattvam/?transliteration_target=tirhuta_maithili" />
<link rel="alternate" hreflang="sa-Gong" href="https://vishvAsa.github.io/kalpAntaram/divyatattvam/?transliteration_target=gondi_gujala" />
<link rel="alternate" hreflang="sa-Gonm" href="https://vishvAsa.github.io/kalpAntaram/divyatattvam/?transliteration_target=gondi_masaram" />


<link rel="alternate" hreflang="sa-Orya" href="https://vishvAsa.github.io/kalpAntaram/divyatattvam/?transliteration_target=oriya" />
<link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kalpAntaram/divyatattvam/?transliteration_target=assamese" />
<link rel="alternate" hreflang="sa-Beng" href="https://vishvAsa.github.io/kalpAntaram/divyatattvam/?transliteration_target=bengali" />
<link rel="alternate" hreflang="sa-Mtei" href="https://vishvAsa.github.io/kalpAntaram/divyatattvam/?transliteration_target=manipuri" />
<link rel="alternate" hreflang="sa-Sinh" href="https://vishvAsa.github.io/kalpAntaram/divyatattvam/?transliteration_target=sinhala" />
<link rel="alternate" hreflang="sa-Limb" href="https://vishvAsa.github.io/kalpAntaram/divyatattvam/?transliteration_target=limbu" />
<link rel="alternate" hreflang="sa-Lepc" href="https://vishvAsa.github.io/kalpAntaram/divyatattvam/?transliteration_target=lepcha" />


<link rel="alternate" hreflang="sa-Cyrl" href="https://vishvAsa.github.io/kalpAntaram/divyatattvam/?transliteration_target=cyrillic" />
<link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kalpAntaram/divyatattvam/?transliteration_target=iso" />
<link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kalpAntaram/divyatattvam/?transliteration_target=iast" />
<link rel="alternate" hreflang="sa-Aran" href="https://vishvAsa.github.io/kalpAntaram/divyatattvam/?transliteration_target=urdu" />
<link rel="alternate" hreflang="sa-Avst" href="https://vishvAsa.github.io/kalpAntaram/divyatattvam/?transliteration_target=avestan" />

<link rel="alternate" hreflang="sa-Brah" href="https://vishvAsa.github.io/kalpAntaram/divyatattvam/?transliteration_target=brahmi" />
<link rel="alternate" hreflang="sa-Khar" href="https://vishvAsa.github.io/kalpAntaram/divyatattvam/?transliteration_target=kharoshthi" />
<link rel="alternate" hreflang="sa-Zanb" href="https://vishvAsa.github.io/kalpAntaram/divyatattvam/?transliteration_target=zanbazar_square" />
<link rel="alternate" hreflang="sa-Bhks" href="https://vishvAsa.github.io/kalpAntaram/divyatattvam/?transliteration_target=bhaiksuki" />

<link rel="alternate" hreflang="sa-Bali" href="https://vishvAsa.github.io/kalpAntaram/divyatattvam/?transliteration_target=balinese" />
<link rel="alternate" hreflang="sa-Java" href="https://vishvAsa.github.io/kalpAntaram/divyatattvam/?transliteration_target=javanese" />
<link rel="alternate" hreflang="sa-Laoo" href="https://vishvAsa.github.io/kalpAntaram/divyatattvam/?transliteration_target=lao" />
<link rel="alternate" hreflang="sa-Laoo-t-sa-Laoo-m0-Laopali" href="https://vishvAsa.github.io/kalpAntaram/divyatattvam/?transliteration_target=lao_pali" />
<link rel="alternate" hreflang="sa-Mymr" href="https://vishvAsa.github.io/kalpAntaram/divyatattvam/?transliteration_target=burmese" />
<link rel="alternate" hreflang="sa-Mymr-t-sa-Mymr-m0-Mon" href="https://vishvAsa.github.io/kalpAntaram/divyatattvam/?transliteration_target=mon" />
<link rel="alternate" hreflang="sa-Cham" href="https://vishvAsa.github.io/kalpAntaram/divyatattvam/?transliteration_target=cham" />
<link rel="alternate" hreflang="sa-Khmr" href="https://vishvAsa.github.io/kalpAntaram/divyatattvam/?transliteration_target=khmer" />
<link rel="alternate" hreflang="sa-Thai" href="https://vishvAsa.github.io/kalpAntaram/divyatattvam/?transliteration_target=thai" />

  </head>

  <body class="ma0 bg-near-white">
    


    
<header class="p-1 bg-yellow noPrint">
    <nav role="navigation" class="col">
      <div id="div_top_bar" class="row">
        <div class="col-md-3 justify-content-start">
          <a  href="/kalpAntaram/" class="btn col border">
            <i class="fas fa-gopuram ">कल्पान्तरे विश्वासटिप्पन्यः <br/> दिव्य-तत्त्वम्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          ✍
          <select id="transliterationDropdown" size="1" onchange="module_uiLib.default.content.updateTransliteration()">
            <optgroup label="🌍">
              <option value="iso">āISO</option>
              <option value="cyrillic">пу</option>
              <option value="urdu">نس</option>
              <option value="??">🌍??</option>
            </optgroup>
            <optgroup label="🛕🧭S">
              <option value="kannada">ಅ</option>
              <option value="malayalam">അ</option>
              <option value="telugu">క</option>
              <option value="tamil_superscripted">க²</option>
              <option value="tamil_extended">க</option>
              <option value="grantha">𑌅</option>
            </optgroup>
            <optgroup label="🛕🧭N">
              <option value="devanagari" selected="">स</option>
              <option value="gujarati">અ</option>
              <option value="gurmukhi">ਅ</option>
            </optgroup>
            <optgroup label="🛕🧭E">
              <option value="oriya">ଅ</option>
              <option value="assamese">অস</option>
              <option value="bengali">অ</option>
            </optgroup>
            <optgroup label="🛕🏺📜">
              <option value="sharada">𑆑𑇀𑆰</option>
              <option value="brahmi">𑀅</option>
            </optgroup>
            <optgroup label="🛕🌋">
              <option value="balinese">ᬩᬮᬶ</option>
            </optgroup>
          </select>
          🗨:
          <select id="commentStyleDropdown" size="1" onchange="module_uiLib.default.content.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a id="expandAllButton" class="btn btn-secondary" onclick="module_uiLib.default.query.setParamAndGo('expandAll', 'true')">↕️️</a></div>
          <div><a id="printButton" class="btn btn-secondary" onclick="module_uiLib.default.query.setParamAndGo('printLayout', 'on')">🖨️️</a></div>
        </div>
        <div class="row col  d-flex justify-content-center">
          <div><a id="speakerButton" class="btn btn-secondary" onclick="module_uiLib.default.content.handleSpeakToggle()">🎧️</a></div>
          <button id="speakerPauseButton" class="btn btn-secondary">⏸</button>
        </div>
        <div class="row col  d-flex justify-content-center">
          <a href="/full_search"  class="btn btn-secondary">🥽🔦</a>
          <div><a id="previousPage" href="" class="btn btn-secondary">###<i class="fas fa-caret-left"></i></a></div>
          <div ><a id="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
      <div id="audioOptionsDiv" class="row justify-content-center" hidden>
        <select id="voices" class="form-select bg-secondary text-light"></select>
        <div>
          <p class="lead">Vol</p>
          <input type="range" min="0" max="1" value="1" step="0.1" id="volume" />
          <span id="volume-label" class="ms-2">1</span>
        </div>
        <div class="mx-5">
          <p class="lead">Rate</p>
          <input type="range" min="0.1" max="10" value="1" id="rate" step="0.1" />
          <span id="rate-label" class="ms-2">1</span>
        </div>
        <div>
          <p class="lead">Pitch</p>
          <input type="range" min="0" max="2" value="1" step="0.1" id="pitch" />
          <span id="pitch-label" class="ms-2">1</span>
        </div>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border noPrint " id="sidebar">
          <div id="fastSearch">
              <datalist id="pageDataList"></datalist>
              <input id="searchInput" placeholder="शीर्षिकान्विष्यताम्" list="pageDataList" onchange="module_uiLib.default.navigation.pageLoader()">
          </div>
          <details open  class="bg-light-gray" >
              <summary id="sidebarToggleLink" onclick="module_uiLib.default.navigation.sidebarToggleHandler()">
            Menu
              </summary>
              <ul id="sidebarBody" class="list pl2 p-0 bg-yellow">
              </ul>
          </details>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="दिव्य-तत्त्वम्">दिव्य-तत्त्वम्</h1>
    
    <a id="editLink" class="btn btn-primary noPrint"  href="https://github.com/vishvAsa/kalpAntaram/edit/content/divyatattvam.md"><i class="fas fa-edit"></i></a>
    
</header>
<article>
  <aside id="toc_card" class="card border noPrint ">
    <details id="toc_header">
        <summary>What's in this page?</summary>
      <div id="toc_body" class="p-0">
        
        <ul id="toc_ul" class="list p-0">
        </ul>
      </div>
    </details>
    <div id="progressBarDiv" class="row d-flex justify-content-center">
      🐎💪<progress id="progressLoading" value="0" max="100"> 32% </progress>
    </div>
  </aside>
  <div id="post_content">
  <details><summary>English</summary>
<p><strong>Searchable Electronic Edition of the <em>Divyatattva</em> of Raghunandana Bhaṭṭācārya</strong>, <strong>ed. Richard W. Lariviere</strong>, transcribed by Donald R. Davis, Jr., is licensed under a <a href="https://creativecommons.org/licenses/by-sa/4.0/">Creative Commons Attribution 4.0 International License</a>.</p>
<p><em>Last updated: April 2022</em></p>
<p>Donald R. Davis, Jr. (<a href="mailto:drdj@austin.utexas.edu">drdj@austin.utexas.edu</a>)</p>
<p>University of Texas at Austin</p>
<p>Based on the following edition:</p>
<p><em>The Divyatattva of Raghunandana Bhaṭṭācārya: Ordeals in Classical Hindu Law</em>. Critically edited and translated by Richard W. Lariviere. New Delhi: Manohar, 1981.</p>
<p>Note: Lariviere’s edition frequently employs <em>anusvāra</em> (ṃ) instead of the homologous nasal, e.g. paṃca for pañca, saṃyuṃjāt for saṃyuñjāt, aṃga for aṅga, etc. But, the reverse also occurs, e.g. alaṅkṛtāṃ for alaṃkṛtāṃ. Searches should accommodate this fact.</p>
<p>Cited verses are indented and bolded. Page numbers in Lariviere’s edition are noted in brackets.</p>
</details>
<details><summary>English</summary>
<p><span style="text-decoration:underline;">Abbreviations for cited texts</span></p>
<p>B	Bṛhaspatismṛti, ed. K.V. Rangaswami Aiyanger, 1941</p>
<p>Dhko	Dharmakośa, Vyavahārakāṇḍa, vol. 1, ed. L.S. Joshi, 1937</p>
<p>DP	Devī Purāṇa, ed. Pañcānana Tarkaratna, 1927</p>
<p>K	Kātyāyanasmṛti, ed. P.V. Kane, n.d. [1930]</p>
<p>M	Manusmṛti, ed. G. Jhā, 1939</p>
<p>MP	Matysa Purāṇa, ed. J. Vidyāsāgara, 1876</p>
<p>N	Nāradasmṛti, ed. J. Jolly, 1885</p>
<p>Pi	Pitāmahasmṛti, ed. K. Scriba, 1902</p>
<p>Śāti	Śāradātilaka, ed. J. Vidyāsāgara, 1892</p>
<p>Vi	Viṣṇusmṛti, ed. V. Krishnamacharya, 1964</p>
<p>Vyā	Vyāsasmṭi, ed. B. Ghosh, 1944</p>
<p>Vyci	Vyavahāracintāmaṇi, ed. L. Rocher, 1956</p>
<p>Y	Yājñavalkyasmṛti, ed. N.R. Ācārya, 1949</p>
<p>YDkā	Dīpakālikā of Śūlapāṇi, ed. J.R. Gharpure, 1939</p>
<p>YMtā	Mitākṣarā of Vijñāneśvara, ed. N.R. Ācārya, 1949</p>
</details>
<p>ॐ</p>
<p>नमो गणेषाय ।</p>
<blockquote>
<p>प्रणम्य सच्चिदानन्दं गोविन्दम् अजम् अव्ययम् ।<br>
स्ंर्तितत्त्वे दिव्यतत्त्वं वक्ति श्रीरघुनन्दनः ॥ १ ॥</p>
</blockquote>
<h2 id="दवयन">दिव्यानि</h2>
<p><strong>अथ दिव्यानि</strong></p>
<p>तत्र बृहस्पतिः ।</p>
<blockquote>
<p>धटो ऽग्निर् उदकं चैव विषं कोषं च पंचमम् ।<br>
षष्ठश् च तण्डुलः प्रोक्तः सप्तमस् तप्तमाषकः ॥ २ ॥ [ब् ८।५१]<br>
अष्टमं फालम् इत्य् उक्तं नवमं धर्मजं स्मृतम् ।<br>
दिव्यान्य् एतानि सर्वाणि निर्दिष्टानि स्वयंभुवा ॥ ३ ॥ [ब् ८।५२]</p>
</blockquote>
<p>अथ किं तद् दिव्यम् । तत्र मानुषप्रमाणानिर्णेयस्यापि निर्णायकं यत् तद् दिव्यम् इति लोकप्रसिद्धम् । अपिना मानुषप्रमाणसत्त्वे ऽपि यत्र धटाद्यङ्गीकारस् तत्रापि तद् भवतीति सूचितम् । अत एव लिखितसाक्षिभुक्तिलक्षणत्रिविधमानुषप्रमाणभिन्नप्रमाणम् । यद् दिव्यं तच् च न भावैकगोचरं किं तु भावाभावाविशेषेण गोचरयतीति ।</p>
<p>[प्।८०]</p>
<p>तत्र महाभियोगे दिव्यान्य् आह याज्ञवल्क्यः ।</p>
<blockquote>
<p>तुल्याग्न्यापो विषं कोषो दिव्यानीह विशुद्धये ।<br>
महाभियोगेष्व् एतानि शीर्षक्स्थे ऽभियोकतरि ॥ ४ ॥ [य् २।९५]</p>
</blockquote>
<p>विशुद्धये संदिग्धार्थस्य संदेहनिवृत्तये । महाभियोगेषु महापातकादिगुरुतराभियोगेषु । शीर्षकस्थे शीर्षकं प्रधानं शिरो व्यवहारस्य चतुर्थपादो जयपराजयलक्षणस् तेन दण्दो लक्ष्यते तत्र तिष्ठतीति शीर्षकस्थस् तत् प्रयुक्तदण्डभागीत्य् अर्थः ।</p>
<p>महाभियोगान् स्पष्टयति कालिकापुराणम् ।</p>
<blockquote>
<p>परदाराभिशपे च चौर्यागम्यागमेषु च ।<br>
महापातकशस् तेषु स्याद् दिव्यं नृपसाहसे ॥ ५ ॥ [ध्को ४७०]<br>
विप्रतिपत्तौ विवादे च पणस्य स्थापने कृते ।<br>
तत्रैव स्थापयेद् दिव्यं शिरःपूर्वं महीपतिः ॥ ६ ॥ [ध्को ४७०]<br>
परदाराभिशापे च बहवो यत्र वादिनः ।<br>
शिरोहीनं भवेद् दिव्यम् आत्मनः शुद्धिकारणात् ॥ ७ ॥ [ध्को ४७०]</p>
</blockquote>
<p>[प्।८१]</p>
<p>पितामहः ।</p>
<blockquote>
<p>शिरःस्थायिविहीनानि दिव्यानि परिवर्जयेत् । [पि ३८अब्]<br>
चत्वारि तु धटादीनि कोषश् चैवाशिराः स्मृतः ॥ ८ ॥ [ध्को ४६२]</p>
</blockquote>
<p>महाभियोगेतरत्रापि कोषम् आह स्मृतिः । कोषम् अल्पे ऽपि दापयेत् । याज्ञवल्क्येनाभियोक्तुर् वादिनः शिरोवर्त्तित्वाभिधानाद् अभियोगस्य दिव्यकर्तृत्वं प्रतिपादितम् ।</p>
<p>व्यक्तम् आह कात्यायनः ।</p>
<blockquote>
<p>न कश्चिद् अभियोक्तारं दिव्येषु विनियोजयेत् ।<br>
अभियुक्ताय दातव्यं दिव्यं दिव्यविशारदैः ॥ [क् ४११]</p>
</blockquote>
<p>प्रत्यर्थिस्वीकारेणार्थिनो ऽपि दिव्यम् आह याज्ञवल्क्यः ।</p>
<blockquote>
<p>रुच्या वान्यतरः कुर्याद् इतरो वर्तयेच् छिरः ।<br>
विनापि शीर्षकान् कुर्यान् नृपद्रोहे ऽथ पातके ॥ [य् २।९६]</p>
</blockquote>
<p>इतरो ऽभियुक्तः । शिरः शारीरं दण्डम् अर्थदण्डं वा वर्तयेत् स्वीकुर्यात् ।</p>
<p>[प्।८२]</p>
<p>बृहस्पतिः ।</p>
<blockquote>
<p>स्नेहात् क्रोधाल् लोभतो वा भेदम् आयान्ति साक्षिणः ।<br>
विधिदृष्टस्य दिव्यस्य न भेदो जायते क्वचित् ॥ ११ ॥ [ब् ८।१४]</p>
</blockquote>
<p>भेदः सत्याद् वैपरीत्यम् ।</p>
<p>यत् तु कात्यायनवचनम् ।</p>
<blockquote>
<p>क्रिया न दैविकी प्रोक्ता विद्यमानेषु साक्षिषु ।<br>
लेख्ये च सति वादेषु न स्याद् दिव्यं न साक्षिणः ॥ १२ ॥ [क् २३३]</p>
</blockquote>
<p>इति तद् गुणान्वितसाक्षिसत्त्वे ।</p>
<p>यथा व्यासः ।</p>
<blockquote>
<p>मणिमन्त्रौषधिबलात् प्रदत्तं वाविधानतः ।<br>
विसंवदेद् दिव्यम् अपि न तु साक्षी गुणान्वितः ॥ १३ ॥ [व्या ११०]</p>
</blockquote>
<p>अत एव नारदः ।</p>
<blockquote>
<p>युक्तिष्व् अप्य् अवसन्नासु शपथेनैनम् अर्दयेत् । १४ ॥ [न् १।२३९अब्]</p>
</blockquote>
<p>अर्दयेत् पीडयेन् निर्धारयेद् इति यावत् । शपथान् आह नारदः ।</p>
<blockquote>
<p>सत्यं वाहनशस्त्राणि गोबीजकनकानि च ।<br>
देवता पितृपादांश् च दत्तानि सुकृतानि च ॥ १५ ॥ [न् १।२४८]</p>
</blockquote>
<p>[प्।८३]</p>
<blockquote>
<p>स्पृशेच् छरांसि पुत्राणां दाराणां सुहृदां तथा । [ध्को ४४१]<br>
अभियोगेषु सर्वेषु कोषपानम् अथापि वा । [ध्को ४४१]<br>
इत्य् एते सपथाः प्रोक्ताः मनुना स्वल्पकारणात् । १६ ॥ [न् १।२५०अब्]</p>
</blockquote>
<p>बृहस्पतिः ।</p>
<blockquote>
<p>यथोक्तविधिना देयं दिव्यं दिव्यविशारदैः ।<br>
अयथोक्तप्रदत्तं तु न शक्तं साध्यसाधने ॥ १७ ॥ [ब् ८।१५]<br>
अदेशकालदत्तानि बहिर्वादिकृतानि च ।<br>
व्यभिचारं सदा त्व् एवं कुर्वन्तीह न संशयः ॥ १८ ॥ [ब् ८।१६]</p>
</blockquote>
<p>बहिर्वादिकृतान्य् अभियोक्तारं विना कृतानि । एतच् च प्रायिकम् । आत्मशुद्धिपराणाम् अभियोक्तारं विनापि दिव्यविधानात् ।</p>
<p>तथा च नारदः ।</p>
<blockquote>
<p>राजभिः शङ्कितानां च निर्दिष्टानां च दस्युभिः ।<br>
आत्मशुद्धिपराणां च देयं दिव्यं शिरो विना ॥ १९ ॥ [ध्को ४५४]</p>
</blockquote>
<h2 id="दवयदश">दिव्यदेशः</h2>
<p><strong>अथ दिव्यदेशः</strong></p>
<p>कात्यायनः ।</p>
<blockquote>
<p>इन्द्रस्थाने ऽभिशस्तानां महापातकिनां नृणाम् ।<br>
नृपद्रोहे प्रवृत्तानां राजद्वारे प्रयोजयेत् ॥ २० ॥ [क् ४३४]</p>
</blockquote>
<p>[प्।८४]</p>
<blockquote>
<p>प्रतिलोम्यप्रसूतानां दिव्यं देयं चतुष्पदे ।<br>
अतो ऽन्येषु कार्येषु च सभामध्ये विदुर् बुधाः ॥ २१ ॥ [क् ४३५]</p>
</blockquote>
<p>इन्द्रस्थाने इन्द्रध्वजस्थाने ।</p>
<h2 id="दवयकल">दिव्यकालाः</h2>
<p><strong>अथ दिव्यकालाः</strong></p>
<p>तत्र पितामहः ।</p>
<blockquote>
<p>चैत्रो मार्गशिराश् चैव वैशाखश् च तथैव हि ।<br>
एते साधारणा मासा दिव्यानाम् अविरोधिनः ॥ २२ ॥ [पि ३३]<br>
धटः सर्वर्तुकः प्रोक्तो वाते वाति विवर्जयेत् । [पि ३४]<br>
अग्निः शिशिरहेमन्तवर्षासु परिकीर्तितः ॥ २३ ॥ [पि ३५अब्]<br>
शरद्ग्रिष्मे तु सलिलं हेमन्ते शिशिरे विषम् । [पि ३५च्द्]<br>
कोषस् तु सर्वदा देयस् तुला स्यात् सर्वकालिकी ॥ २४ ॥ [ध्को ४६४]</p>
</blockquote>
<p>इति मिताक्षरा । [य्म्ता २।९७]</p>
<p>नारदः ।</p>
<blockquote>
<p>न शीते तोयशुद्धिः स्यान् नोष्णकाले ऽग्निशोधनम् ।<br>
न प्रावृषि विषं दद्यात् प्रवाते न तुलां नृप ॥ २५ ॥ [न् १।२५९]</p>
</blockquote>
<p>शीते हेमन्तशिशिर्वर्षासु । उष्णकाले ग्रीष्मशरदोः । वर्षासु विषनिषेधश् चतुर्यवातिरिक्तविषनिषेधपरः वर्षे चतुर्यवमात्रेति [प्।८५] वक्ष्यमाननारदवचनात् । तण्डुलादीनां तु विशेषकालानभिधानात् सर्वकालिकत्वम् । अत्र विषे विशेषतो वर्षनिषेधाद् वक्ष्यमानवचनेन सिंहस्थवराव् एव परीक्षामात्रनिषेधाच् च दिव्यान्तरं सिंहेतरवर्षास्व् अपि कुर्वीत । अतो</p>
<blockquote>
<p>याम्यायने हरौ सुप्ते सर्वकर्माणि वर्जयेत् । २६ ॥ [?]</p>
</blockquote>
<p>इत्य् अस्य न विषयः । ज्योतिषे ।</p>
<blockquote>
<p>सिंहस्थे मकरस्थे च जीवे चास्तमिते तथा ।<br>
मलमासे न कर्तव्या परीक्षा जयकाङ्क्षिणा ॥ २७ ॥ [?]<br>
रविशुद्धौ गुरौ चैव न शुक्रे ऽस्तं गते पुनः ।<br>
सिंहस्थे च रवौ नैव परीक्षा शस्यते बुधैः ॥ २८ ॥ [?]<br>
नाष्टम्यां न चतुर्दश्यां प्रायश्चित्तपरीक्षणे ।<br>
न परीक्षा विवाहश् च शनिभौमदिने तथा ॥ २९ ॥ [?]</p>
</blockquote>
<p>रविशुद्धौ गुरौ चैवेत्य् अत्र शस्यत इति शेषः । तथा च दीपकलिकायाम् । नो शुक्रास्ते ऽष्टमे ऽर्के गुरुसहितरवौ जन्म-[प्।८६]-मासे ऽष्टमेन्दौ विष्टौ मासे मलाख्ये कुजशनिदिवसे जन्मतारासु चाथ । नाडीनक्षत्रहीने गुरुविरजनीनाथताराविशुद्धौ प्रातः कार्या परीक्षा द्वितनुचरगृहां छोदये शस्तलग्ने ।</p>
<p>पितामहः ।</p>
<blockquote>
<p>प्रत्यक्षं दापयेद् दिव्यं राजा वाधिकृतो ऽपि वा ।<br>
ब्राह्मणानां श्रुतवतां प्रकृतीनां तथैव च ॥ ३० ॥ [पि ५१]</p>
</blockquote>
<p>ब्राह्मणानां प्रकृतीनां च प्रत्यक्षं दिव्यं दापयेद् इत्य् अर्थः । प्रकृतयो ऽमात्यादयः ।</p>
<blockquote>
<p>स्वाम्य् आमात्यः सुहृत् कोषो राष्ट्रदुर्गबलानि च ।<br>
राज्याङ्गानि प्रकृतयः पौराणां श्रेणयो ऽपि च ॥ ३१ ॥ [अको २।८।१८]</p>
</blockquote>
<p>इत्य् अमरसिंहोक्ताः ।</p>
<h2 id="दवयवशषधकरण">दिव्यविशेषाधिकारिणः</h2>
<p><strong>अथ दिव्यविशेषाधिकारिणः</strong></p>
<p>तत्र नारदः ।</p>
<blockquote>
<p>ब्राह्मणस्य धटो देयः क्षत्रियस्य हुताशनः । [न् १।३३४च्द्]<br>
वैश्यस्य सलिलं देयं शूद्रस्य विषम् एव च ॥ ३२ ॥ [न् १।३३५अब्]</p>
</blockquote>
<p>[प्।८७]</p>
<blockquote>
<p>साधारणः समस्तानां कोषः प्रोक्तो मनीषिभिः ।<br>
विषवर्जं ब्राह्मणस्य सर्वेषां तु तुला स्मृता ॥ ३३ ॥ [ध्को ४५३]</p>
</blockquote>
<p>यत् पुनर् अनेन ।</p>
<blockquote>
<p>सव्रतानां भृशार्तानां व्याधितानां तपस्विनाम् ।<br>
स्त्रीणां च न भवेद् दिव्यं यदि धर्मस् त्व् अपेक्षितः ॥ ३४ ॥ [न् १।२५६]</p>
</blockquote>
<p>इति स्त्र्यादीनां दिव्यं निषिद्धं तण्डुलेतरविषयम् इति शूलपाणिः । मिताक्षरायां तु पुंस्त्रियोर् विवादे न स्त्रिणां दिव्यम् इति रुच्या वान्यतरः कुर्याद् इति विकल्पनिषेधार्थम् । एतद् उक्तं भवति । अवष्टम्भाभियोगेषु स्त्र्यादिनाम् अभियोक्तृत्वे ऽभियोज्यानाम् एव दिव्यम् एतेषाम् अभियोज्यत्वे ऽप्य् अभियोक्तृ̄णाम् एव दिव्यं परस्पराभियोगे तु विकल्प एव । तत्रापि तुलैवेति नियम्यते । तथा महापातकादिशङ्काभोयोगे तु स्त्र्यादिनां तु तुलैव ।</p>
<p>यथा याज्ञवल्क्यः ।</p>
<p>[प्।८८]</p>
<blockquote>
<p>तुला स्त्रीबालवृद्धान्धपङ्गुब्राह्मणरोगिणाम् ।<br>
अग्निर् जलं वा शूद्रस्य यवाः सप्त विषस्य वा ॥ ३५ ॥ [य् २।९८]</p>
</blockquote>
<p>स्त्रीमात्रं जातिवयो’वस्थाविशेषान् आदरेण बालस् त्व् आषोदशाद् वर्षाज् जातिविशेषान् आदरेण वृद्धो शीतिपारगः । एतद् वचनं सर्वदिव्यसाधारणेषु मार्गशीर्षचैत्रवैशाखेषु स्त्रिआदीनां सर्वदिव्यसाधारणविधाने नियामकतयार्थवत् । न च सर्वकालं स्त्रीणां तु तुलैवेति ।</p>
<blockquote>
<p>स्त्रीणां तु न विषं प्रोक्तं न चापि सलिलं स्मृतम् ।<br>
धटकोषादिभिस् तासाम् अन्यस् तत्त्वं विचारयेत् ॥ ३६ ॥ [ध्को ४५२]</p>
</blockquote>
<p>इति विषसलिलव्यतिरिक्तधटकोषादिभिः शुद्धिविधानात् । एवं बालादिष्व् अपि योजनीयम् । तथा ब्राह्मणादीनाम् अपि न सर्वकालिकस् तुलादिनियमः ।</p>
<blockquote>
<p>सर्वेषाम् एव वर्णानां कोषाच् छुद्धिर् विधीयते ।<br>
सर्वण्य् एतानि सर्वेषां ब्राह्मणस्य विषं विना ॥ ३७ ॥ [पि ४१]</p>
</blockquote>
<p>[प्।८९]</p>
<p>इति पितामहस्मरणात् । तस्मात् साधारणकाले बद्धदिव्यसमवधाने तुलादिनियमार्थम् एवेदं वचनम् । कालान्तरे तु तत्तत्कालविहितं सर्वेषाम् । तथा हि वर्षास्व् अग्निर् एव सर्वेषाम् । हेमन्तशिशिरयोस् तु क्षत्रियादिनां त्रयाणाम् अग्निविषययोर् विकल्पः । ब्राह्मणस्य त्व् अग्निर् एव न कदाचिद् विषं ब्राह्मणस्य विषं विनेति निषेधात् । ग्रीष्मशरदोस् तु सलिलान्य् एव येषां कुष्ट्यादीनां तु विशेषेणाग्न्यादिनिषेधः ।</p>
<blockquote>
<p>कुष्ठिनां वर्जयेद् अग्निं सलिलं श्वासकासिनाम् ।<br>
पित्तश्लेष्मवतां नित्यं विषं तु परिवर्जयेत् ॥ ३८ ॥ [पि ४२]</p>
</blockquote>
<p>इति वचनात् तेषाम् अग्न्यादिकाले ऽपि साधारणं काले तुलाद्य् एव दिव्यं भवति । तथा तोयम् अग्निर् विषं चैव दातव्यं बलिनां नृणाम् इति स्मरणाद् दुर्बलानाम् अपि सर्वथा विषप्रतिषेधाद् उक्तकालान् अति-[प्।९०]-क्रमेण जातिवयो’वस्थाविशेषाश्रितानि दिव्यानि देयानि । अत्र च यस्य यानि विशेषसामान्यपर्युदस्तेतरविहितानि मुख्यकल्पानुकल्पापत्कल्पानि वेदितव्यानि । यथा ब्राह्मणस्य धटो मुख्यः कोषस् त्व् अनुकल्पः जलाग्न्यापत्कल्पो प्रागुक्तनारदवचन एवकार श्रुतेर् मुख्यकल्पादित्वं न तु प्रशस्ततमादित्वम् इति । एवं चान्यत्राप्य् अप्य् अयथोक्तप्रदत्तं तु न शक्तं साध्यसाधन इति प्रागुक्तं बोध्यम् ।</p>
<p>स्मृतिः ।</p>
<blockquote>
<p>अवष्टम्भाभियुक्तानां धटादीनि विनिर्दिशेत् ।<br>
तण्डुलश् चैव कोषश् च शङ्कास्व् एव न संशयः ॥ ३९ ॥ [पि ३६]</p>
</blockquote>
<p>अवष्टम्भो ऽत्र निश्चयः शिरोवर्त्तितेति केचिद् इति व्यवहारदीपिका ।</p>
<p>कात्यायनः ।</p>
<blockquote>
<p>अस्पृश्याधमदासानां म्लेच्छानां पापकारिणाम् ।<br>
प्रतिलोम्यप्रसूतानां निश्चयो न च राजनि ।<br>
तत्प्रसिद्धानि दिव्यानि समये तेषु निर्दिशेत् ॥ ४० ॥ [क् ४३३]</p>
</blockquote>
<p>[प्।९१]</p>
<p>तत्प्रसिद्धानि सर्पघटादीनि । तथा ।</p>
<blockquote>
<p>देशकालाविरोधे तु यथायुक्तं प्रकल्पयेत् ।<br>
अन्येन हारयेद् दिव्यं विरोधेषु विपर्यये ॥ ४१ ॥ [क् ४३६]</p>
</blockquote>
<p>अन्येन प्रतिनिधिना । हारयेत् कारयेत् । विपर्यये ऽभियुक्तस्यासामर्थे । अत एव महापातक्यादीनाम् अन्यद्वारा दिव्यम् आह स एव ।</p>
<blockquote>
<p>मातापितृद्विजगुरुबालस्त्रीराजघातिनाम् ।<br>
महापातकयुक्तानां नास्तिकानां विशेषतः ॥ ४२ ॥ [क् ४२७]</p>
</blockquote>
<p>इत्य् अभिधाय</p>
<blockquote>
<p>दिव्यं प्रकल्पयेन् नैव राजा धर्मपरायणः । [क् ४२९च्द्]<br>
एभिर् एव प्रयुक्तानां साधूनां दिव्यम् अर्हति ॥ ४३ ॥ [क् ४३०अब्]</p>
</blockquote>
<p>कात्यायनः ।</p>
<blockquote>
<p>न लौहशिल्पिनाम् अग्निं सलिलं नाम्बुजीविनाम् ।<br>
तण्डुलैर् न प्रयुञ्जीत ब्राह्मणं मुखरोगिनम् ॥ ४४ ॥ [क् ४२४अबेफ़्]</p>
</blockquote>
<p>[प्।९२]</p>
<blockquote>
<p>श्वित्र्यन्धकुनखादीनां नाग्निकर्म विधीयते । [न् १।२५५च्द्]<br>
न मज्जनं स्त्रीबालयोर् धर्मशास्त्रविṡआरदैः ॥ ४५ ॥ [न् १।३१३अब्]<br>
निरुत्साहान् व्याधिकृṡआन् नार्तांस् तोये निमज्जयेत् । [न् १।३१४अब्]<br>
न चापि हारयेद् अग्निं न विषेण विशोधयेत् ॥ ४६ ॥ [न् १।३१५च्द्]</p>
</blockquote>
<p>यत् तु ।</p>
<blockquote>
<p>स्थावरेषु विवादेषु दिव्यानि परिवर्जयेत् । ४७ ॥ [पि ३९अब्]</p>
</blockquote>
<p>इति पितामहवचनम् । तल्लिखितसामन्तादिसत्त्वे दिव्यनिषेधकम् । यद्य् अपि ।</p>
<blockquote>
<p>अलेख्यसाहसिके दिव्यं व्यवहारे विनिर्दिशेत् । ४८ ॥ [क् २२४च्द्]</p>
</blockquote>
<p>इति स्मृतेः । विवादान्तरे ऽपिलेख्यादिसत्त्वे दिव्यान् आदरः । तथापि ऋणादानादिविवादे साक्ष्युपन्यासे कृते ऽपि प्रत्यर्थी यदि दण्डस्वीकारेण दिव्यम् अङ्गीकरोति । तदा दिव्यम् अपि भवति । [प्।९३] साक्षिणां दोषसम्भवाद् दिव्यस्य तु निर्दोषत्वेन वस्तुतत्त्वविषयत्वात् तल्लक्षणत्वाच् च धर्मस्य ।</p>
<p>यथा नारदः ।</p>
<blockquote>
<p>तत्र सत्ये स्थितो धर्मो व्यवहारस् तु साक्षिणि । [न्मा १।११अब्]<br>
दैवसाध्ये पौरुषं तु न लेख्यं तु प्रयोजयेत् ॥ ४९ ॥ [य्म्ता २।९६, क् २२४च्द्]</p>
</blockquote>
<p>स्थावरविवादे तु प्रत्यर्थिना दण्डाङ्गीकारेण दिव्यावलम्बने कृते सामन्तादिदृष्टप्रमाणसत्त्वे ऽपि दिव्यं ग्राह्यम् इति विकल्पनिराकरणाय स्थावरेष्व् इत्यादिपितामहवचनं नात्यन्तिकदिव्यनिराकरणाय लिखिताद्यभावे स्थावरादिषु निर्णयाप्रसक्तेः ।</p>
<h2 id="दरवयसखयय-दवयवशष">द्रव्यसंख्यया दिव्यविशेषाः</h2>
<p>**अथ द्रव्यसंख्यया दिव्यविशेषाः **</p>
<p>विष्णुः ।</p>
<blockquote>
<p>अथ समयक्रिया । राजद्रोहसाहसेषु यथाकामम् । निक्षेपर्णस्तेयेष्व् अर्थप्रमाणात् । ५०-५२ ॥  [वि ९।१-३]</p>
</blockquote>
<p>इति । समयो दिव्यम् । राजद्रोहादिषु यथाकामं राजेच्छानुरोधाद् दिव्यम् । निक्षेपादिषु तु धनप्रमाणतारतम्याद् इत्य् अर्थः ।</p>
<p>[प्।९४]</p>
<p>बृहस्पतिः ।</p>
<blockquote>
<p>संख्या रश्मिरजोमूला मनुना समुदाहृता ।<br>
कार्षापणान्ता सा दिव्ये नियोज्या विनये तथा ॥ ५३ ॥ [ब् ८।२८]<br>
विषं सहस्रे ऽपहृते पादोने च हृताशनः ।<br>
त्रिभागोने च सलिलम् अर्द्धे देयो धटः सदा ॥ ५४ ॥ [ब् ८।२९]<br>
चतुःशताभियोगे तु दातव्यस् तप्तमाषकः ।<br>
त्रिशते तण्डुला देयाः कोषश् चैव तदर्द्धके ॥ ५५ ॥ [ब् ८।३०]<br>
शते हृते ऽपह्नुते च दातव्यं धर्मशोधनम् ।<br>
गोचौरस्य प्रदातव्यं सभ्यैः फालं प्रयत्नतः ॥ ५६ ॥ [ब् ८।३१]<br>
एषा संख्या निकृष्टानां मध्यानां द्विगुणा स्मृता ।<br>
चतुर्गुणोत्तमानां च कल्पनीया परीक्षकैः ॥ ५७ ॥ [ब् ८।४८]</p>
</blockquote>
<p>रश्मिरजः ।</p>
<blockquote>
<p>जालान्तरगते भानौ यत् सूक्ष्मं दृश्यते रजः ।<br>
प्रथमं तत्प्रमाणानां त्र्यसरेणुं प्रचक्षते ॥ ५८ ॥ [म् ८।१३२]</p>
</blockquote>
<p>इति मनूक्तम् । कार्षापणान्ता पणान्ता कार्षापणः पण इति [प्।९५] पर्यायदर्शनात् । विनये दण्डे । एवं च सहस्र इत्यादौ पण इति ज्ञेयम् उपक्रमान् निकृष्टानां जातिकर्मगुणाः । एवं च ।</p>
<blockquote>
<p>नासहस्राद् धरेद् अग्निं न तुलां न विषं तथा । ५९ ॥ [य् २।९९अब्]</p>
</blockquote>
<p>इति याज्ञवल्क्यवचनम् । मध्यमोत्तमविषयत्वेन बृहस्पतिवचनैकवाक्यत्वाद् अविरुद्धम् ।</p>
<blockquote>
<p>सहस्रे तु धटं दद्यात् सहस्रर्द्धे तथायसम् ।<br>
अर्द्धस्यार्द्धे तु सलिलं तस्यार्द्धे तु विषं स्मृतम् ॥ ६० ॥ [ध्को ४६३]</p>
</blockquote>
<p>इति । वचनं यत्राल्पापराधे पातित्यं तद्विषयम् इति । एतत् सर्वं स्तेयसाहसविषयम् ।</p>
<p>अपह्नवे तु कात्यायनः ।</p>
<blockquote>
<p>दत्तस्यापह्नवो यत्र प्रमाणं तत्र कारयेत् ।<br>
स्तेयसाहसयोर् दिव्यं स्वल्पे ऽप्य् अर्थे प्रदापयेत् ॥ ६१ ॥ [क् ४१६]<br>
सर्वद्रव्यप्रमाणं तु ज्ञात्वा हेमं प्रकल्पयेत् ।<br>
हेमप्रमाणयुक्तं तु तदा दिव्यं प्रकल्पयेत् ॥ ६२ ॥ [क् ४१७]<br>
ज्ञात्वा संख्यां सुवर्णानां शतनाशे विषं स्मृतम् ।<br>
अशीतेश् च विनाशे तु दद्याच् चैव हुताशनम् ॥ ६३ ॥ [क् ४१८]</p>
</blockquote>
<p>[प्।९६]</p>
<blockquote>
<p>षष्ठ्या नाशे जलं देयं चत्वारिंशति वै धटम् ।<br>
विंशद्दशविनाशे तु कोशपानं विधीयते ॥ ६४ ॥ [क् ४१९]<br>
पञ्चाधिकस्य वा नाशे ततो ऽर्द्दार्द्धे तु तण्डुलाः ।<br>
ततो ऽर्द्धार्द्धविनाशे तु स्पृशेत् पुत्रादिमस्तकान् ॥ ६५ ॥ [क् ४२०]<br>
ततो ऽर्द्धार्द्द्गविनाशे तु लौकिक्यश् च क्रियाः स्मृताः ।<br>
एवं विचारयन् राजा धार्मार्थाभ्यां न हीयते ॥ ६६ ॥ [क् ४२१]</p>
</blockquote>
<p>सुवार्णानाम् ।</p>
<blockquote>
<p>पञ्चकृष्णलको माषस् ते सुवर्णस् तु षोदश । ६७ ॥ [म् ८।१३४च्द्]</p>
</blockquote>
<p>इत्य् उक्ताशीतिरक्तिकापरिमितहेम्नाम् । नाशे ऽपह्नवे । दशाधिकस्य पञ्चाधिकस्य वा विंशतेर् वा नाशे कोषपानम् इत्य् अर्थः । तण्डुलाः पुनर् अल्पचौर्याभिशङ्कायाम् एव न साहसादौ ।</p>
<blockquote>
<p>चौर्ये च तण्डुला देया नान्यत्रेति विनिश्चयः । ६८ ॥ [पि १६३च्द्]</p>
</blockquote>
<p>इति पितामहस्मृतेः ।</p>
<p>तप्तमाषो महाचौर्याभिशङ्कायाम् ।</p>
<blockquote>
<p>महाचौर्याभियुक्तानाम् तप्तमाषो विधीयते । ६९ ॥ [ध्को ४६३]</p>
</blockquote>
<p>इति स्मृतेः ।</p>
<p>[प्।९७]</p>
<p>व्यवहारमातृकायाम्</p>
<blockquote>
<p>समत्वं साक्षिणां यत्र दिव्यैस् तम् अपि शोधयेत् ।<br>
प्राणान्तिकविवादेषु विद्यमानेषु साक्षिषु ।<br>
दिव्यम् आलम्बते वादी न पृच्छेत् तत्र साक्षिनः ॥ ७० ॥ [व्य्मा ३१६, क् २३२]</p>
</blockquote>
<h2 id="धटतपततवध">धटोत्पत्तिविधिः</h2>
<p><strong>अथ धटोत्पत्तिविधिः</strong></p>
<p>पितामहः ।</p>
<blockquote>
<p>छित्त्वा तु यज्ञियं वृक्षं यूपवन् मन्त्रपूर्वकम् ।<br>
प्रणम्य लोकपालेभ्य्स् तुला कार्या मनीषिभिः ॥ ७१ ॥ [पि ८४]</p>
</blockquote>
<p>यूपवद् इति यूपछेदनविहितसर्वेतिकर्तव्यतातिदेशः । सा च स्वधिते मैनं हिंसीर् इति छेदनमन्त्रविशेषादिरूपेति व्यवहारप्रदीपः ।</p>
<blockquote>
<p>मन्त्रः सौम्यो वानस्पत्यछेदने जप्य एव च । ७२ ॥ [पि ८५]<br>
चतुरस्रा तुला कार्या दृढा ऋज्वी तथैव च ।<br>
कटकानि च देयानि त्रिषु स्थानेषु चार्थवत् ॥ ७३ ॥ [पि ८६]</p>
</blockquote>
<p>कटकानि वलयानि ।</p>
<blockquote>
<p>चतुर्हस्ता तुला कार्या पादौ चोपरि तत्समौ । ७४ ॥ [पि ८७अब्]</p>
</blockquote>
<p>अत्र साधारणत्वेन शारदातिलकोक्तो हस्तो गाह्यः । यथा ।</p>
<p>[प्।९८]</p>
<blockquote>
<p>चतुर्विंशत्य् अङ्गुलाढ्यं हस्तं तन्त्रविदो विदुः ।<br>
यवानाम् अष्टभिः कॢप्तम् मानाङ्गुलम् उदीरितम् ॥ ७५ ॥ [शति २।५१च्द् अन्द् २।५३अब्]</p>
</blockquote>
<p>यवानां यवतण्डुलानाम् ।</p>
<blockquote>
<p>यवानाम् तण्डुलैर् एकम् अङ्गुलं चाष्टभिर् भवेत् ।<br>
अदीर्घयोजितैर् हस्तश् चतुर्विंशतिर् अङ्गुलैः ॥ ७६ ॥ [ध्को ५३५]</p>
</blockquote>
<p>इति कालिकापुराणात् । प्रमाणं तु पार्श्वेन । षड् यवाः पार्श्वसंमिता इति कात्यायनवचनात् । अन्योर् व्यवस्थाम् आह कापिलपंचरात्रम् ।</p>
<blockquote>
<p>अष्टभिस् तैर् भवेज् ज्येष्ठं मध्यमं सप्तभिर् यवैः ।<br>
कन्यसं षड्भिर् उद्दिष्टम् अङ्गुलं मुनिसत्तम ॥ ७७ ॥ [ध्को ५३५]</p>
</blockquote>
<p>कनय्सं कनिष्ठम् । पादौ स्तम्भौ । उपरि मृत्तिकोपरि । तत्समौ चतुर्हस्ताव् इत्य् अर्थः । वस्तुतस्तूपरि तम्समाव् उपरि तत्समं काष्ठान्तरं ययोः पादयोस् तौ ।</p>
<p>स्तम्भप्रमाणम् आह व्यासः ।</p>
<blockquote>
<p>हस्तद्वयं निखेयं तु प्रोक्तं मुण्डकयोर् द्वयोः ।<br>
षड्ढस्तं तु तयोः प्रोक्तं प्रमाणां परिमाणतः ॥ ७८ ॥ [व्या ११८अब्च्द्]</p>
</blockquote>
<p>[प्।९९]</p>
<p>मुण्डकयोः स्तम्भयोः । षड्ढस्तं निखातहस्तद्वयेन समम् । अर्थान् मृत्तिकोपरि हस्तचतुष्टयम् इत्य् अर्थः ।</p>
<blockquote>
<p>अन्तरं तु तयोर् हस्तौ भवेद् अध्यर्द्धम् एव वा । ७९ ॥ [पि ८७च्द्]</p>
</blockquote>
<p>तयोः स्तम्भयोः । हस्तावन्तरं हस्तद्वयपरिमितमध्यमम् इत्य् अर्थः । अध्यर्द्धं सार्द्धहस्तद्वयम् । एतत् तु ।</p>
<blockquote>
<p>शालवृक्षोद्भवा कार्या पंचहस्तायता तुला । ८० ॥ [वि १०।३]</p>
</blockquote>
<p>इति विष्णूक्तपंचहस्तायततुलाविषयम् । व्यवहारदीपिकाप्य् एवम् ।</p>
<h2 id="धटरपणवध">धटारोपणविधिः</h2>
<p>**अथ धटारोपणविधिः **</p>
<p>पितामहः ।</p>
<blockquote>
<p>हस्तद्वयं निखेयं तु पादयोर् उभयोर् अपि ॥ ८१ ॥ [पि ८८अब्]</p>
</blockquote>
<p>अत्र हस्तद्वयं मृत्तिकाभ्यन्तरे हस्तचतुष्टयं मृत्तिकोपरि ।</p>
<p>तथा ।</p>
<blockquote>
<p>तोरणे च तथा कार्ये पार्श्वयोर् उभयोर् अपि । [पि ८८च्द्]<br>
धटाद् उच्चतरे स्यातां नित्यं दशभिर् अङ्गुलैः ॥ ८२ ॥ [पि ८९]<br>
अवलम्बो च कर्तव्यो तोरणाभ्याम् अधोमुखौ । [पि ९०अब्]<br>
मृण्मयो सूत्रसम्बन्धौ धटमस्तकचुम्बितौ ॥ ८३ ॥ [पि ९०च्द्]<br>
प्राङ्मुखो निश्चयः कार्यः शुचौ देशे धटस् तथा । ८४ ॥ [पि ९१अब्]</p>
</blockquote>
<p>[प्।१००]</p>
<p>नारदः ।</p>
<p><strong>शिक्यद्वयं समासाद्य धटकर्कटयोर् दृढम् ।</strong></p>
<p><strong>एकत्र शिक्ये पुरुषम् अन्यत्र तुलयेच्छिलाम् ॥ ८५ ॥ [न् १।२७१]</strong></p>
<p>पितामहः ।</p>
<blockquote>
<p>प्राङ्मुखान् कल्पयेद् दर्भान् शिक्ययोर् उभयोर् अपि । [पि ९२च्द्]<br>
पश्चिमे तोलयेत् कर्तृ̄न् अन्यस्मिन् मृत्तिकं शुभाम् । [पि ९३अब्]<br>
पिटकं पूरयेत् तस्मिन् इष्टकाग्राव् अपांशुभिः ॥ [८६ ॥ [ध्को ४८२]<br>
परीक्षका नियोक्तव्यास् तुलामानविशारदाः ।<br>
वणिजो हेमकाराश् च कांस्यकारास् तथैव ॥ ८७ ॥ [पि ९४]<br>
कार्यः परीक्षकैर् नित्यम् अवलम्बसमो धटः ॥ ८८ ॥ [पि ९५]<br>
उदकं च प्रदातव्यं धटस्योपरि पण्डितैः ।<br>
यस्मिन् न प्लवते तोयं स विज्ञेयः समो धटः ॥ ८९ ॥ [पि ९६]<br>
तोलयित्वा नरं पूर्वं पश्चात् तम् अवतार्य तु ।<br>
धटं तु कारयेन् नित्यं पताकाध्वजशोभितम् ॥ ९० ॥ [पि ९७]<br>
तत आवाहयेद् देवान् विधिनानेन मन्त्रवित् ।<br>
वादित्रतूर्यघोषैश् च गन्धमाल्यानुलेपैः ॥ ९१ ॥ [पि ९८]<br>
प्राङ्मुखः प्रांजलिर् भूत्वा प्राङ्विवाकस् ततो वदेत् ॥ ९२ ॥ [पि ९९]</p>
</blockquote>
<p>प्राण्विवाकसमाख्या तु पृच्छतीति प्राङ्विवेचयतीति विवाक इति व्यवहारमातृका । [च्फ़्। व्य्मा २७८-२७९]</p>
<p>तथा च बृहस्पतिः ।</p>
<p>[प्।१०१]</p>
<blockquote>
<p>विवादे पृच्छति प्रश्नं प्रतिपन्नं तथैव च ।<br>
प्रियपूर्वं प्राग्वदति प्राड्विवाकस् ततः स्मृतः ॥ ९३ ॥ [ब् १।६९]</p>
</blockquote>
<p>प्राड्विवाकसमाख्याम् आह कात्यायनः ।</p>
<blockquote>
<p>व्यवहाराश्रितं प्रश्नं पृच्छति प्राड् इति स्मृतिः ।<br>
विवेचयतीति यस् तस्मिन् प्राड्विवाकस् ततः स्मृतः ॥ [क् ६९]</p>
</blockquote>
<p>अभिशापं पृच्छतीति प्राक् तदनुरूपं दिव्यं विविनक्तीति विवाकः प्राक् चासौ विवाकश् चेति । ततश् च प्राड्विवाकः पूर्वं कार्यं पृच्छेत् निवेदितं च विवेचयेत् ।</p>
<p>अस्य काम्यत्वेन नवग्रहपूजाम् आह मत्स्यपुराणम् ।</p>
<blockquote>
<p>नवग्रहमखं कृत्वा ततः कर्म समारभेत् । [म्प् ९२।१३८च्द्]</p>
</blockquote>
<p>[प्।१०२]</p>
<blockquote>
<p>अन्यथा फलदं पुंसां न काम्यं जायते क्वचित् ॥ ९५ ॥ [म्प् ९३।१३९अब्]</p>
</blockquote>
<p>ततो ऽभियुक्तं तोलयित्वावतार्य धर्मावाहनादिकं कुर्यात् ।</p>
<p>पितामहः ।</p>
<blockquote>
<p>एह्येहि भगवन् धर्म दिव्ये ह्य् अस्मिन् समाविश । [पि ५६च्द्]<br>
सहितो लोकपालैश् च वस्वादित्यमरुद्गणैः ।<br>
आवाह्य च धटे धर्मं पश्चाद् अङ्गानि विन्यसेत् ॥ ९६ ॥ [पि ५७]</p>
</blockquote>
<p>अङ्गानि परिवारदेवतादीनि ।</p>
<blockquote>
<p>इन्द्रं पूर्वं तु संस्थाप्य प्रेतेशं दक्षिणे तथा ।<br>
वरुणं पश्चिमे भागे कुबेरम् उत्तरे तथा ॥ ९७ ॥ [पि ५९]<br>
अग्न्यादिलोकपालांश् च कोणभागेषु विन्यसेत् ।<br>
इन्द्रः पीतो यमः स्यामो वरुणः स्फाटिकप्रभः ॥ ९८ ॥ [पि ६०]<br>
कुबेरस् तु सुवर्णाभो वह्निश् चापि सुवर्णभः ।<br>
तथैव निरृतिः स्यामो वायुर् धुम्नः प्रशस्यते ॥ ९९ ॥ [पि ६१]<br>
íशानस् तु भवेत् शुक्लो ऽनन्तः शुक्ल एव च ।<br>
ब्रह्मा चैव भवेद् रक्तम् एवं ध्यायेत् क्रमादिमान् ॥ १०० ॥ [ध्को ४६६]</p>
</blockquote>
<p>[प्।१०३]</p>
<blockquote>
<p>इन्द्रस्य दक्षिणे पार्श्वे वसून् आवाहयेद् बुधः । [पि ६२च्द्]<br>
धरो ध्रुवस् तथा सोम आपश् चैवानिलो ऽनलः ॥ १०१ ॥ [पि ६३अब्]<br>
प्रत्युषश् च प्रभासश् च वसवो ऽष्टौ प्रकीर्तितः । [पि ६३च्द्]<br>
देवेशेशानयोर् मध्ये आदित्यानां तथायनम् । [पि ६४अब्]<br>
धातार्यमा च मित्रश् च वरुणो ऽंशुभगस् तथा ॥ १०२ ॥ [पि ६४च्द्]<br>
इन्द्रओ विवस्वान् पूषा च पर्जन्यो दशमः स्मृतः ।<br>
ततस् त्व् अष्टा ततो विष्णुर् अजधन्यो जघन्यजः ॥ १०३ ॥ [पि ६५]</p>
</blockquote>
<p>अजधन्यो जघन्यज इति विष्णोर् विशेषणम् ।</p>
<blockquote>
<p>इत्य् एते द्वादशादित्या मनुना परिकीर्तितः ।<br>
अग्नेः पश्चिमभागे तु रुद्राणाम् अयनं विदुः ॥ १०४ ॥ [पि ६६]<br>
वीरभद्रश् च शम्भुश् च गिरीशश् च महायशाः ।<br>
अजैकपादहिर्बुध्न्यः पिनाकी चापराजितः ॥ १०५ ॥ [पि ६७]<br>
भुवनाधिश्वरश् चैव कपाली च विशांपतिः ।<br>
स्थाणुर् भवश् च भगवान् रुद्राश् चैकादशः स्मृताः ॥ १०६ ॥ [पि ६८]</p>
</blockquote>
<p>[प्।१०४]</p>
<p>महायशाविशांपतिभगवांश् चेति विशेषणानि ।</p>
<blockquote>
<p>प्रेतेशरक्षसोर् मध्ये मातृस्थानं प्रकल्पयेत् । [पि ६९अब्]<br>
ब्राह्मी महेश्वरी चैव कौमारी वैष्णवी तथा । [पि ६९च्द्]<br>
वाराही चैव माहेन्द्री चामुण्डा गणसंयुता ॥ १०७ ॥ [पि ७०अब्]</p>
</blockquote>
<p>गणसंयुतेति विशेषणम् ।</p>
<blockquote>
<p>निरृतेर् उत्तरे भागे गणेशायतनं विदुः । [पि ७०च्द्]<br>
वरुणस्योत्तरे भागे मरुतां स्थानम् उच्यते ॥ १०८ ॥ [पि ७१अब्]<br>
श्वसनः स्पर्शनो वायुर् अनिलो मारुतस् तथा । [पि ७१च्द्]<br>
प्राणः प्राणेशजीवौ च मरुतो ऽष्टौ प्रकीर्तिताः ॥ १०९ ॥ [पि ७२अब्]<br>
धटस्यओत्तरभागे तु दुर्गाम् आवाहयेद् बुधः । [पि ७२च्द्]<br>
एतासां देवतानां च स्वनाम्ना पूजने विदुः ॥ ११० ॥ [पि ७३अब्]</p>
</blockquote>
<p>विशेषम् आह ब्रह्मपुराणम् ।</p>
<blockquote>
<p>ओंकारादिसमायुक्तं नमस्कारान्तकीर्तितम् ।<br>
स्वनाम सर्वसत्त्वानां मन्त्र इत्य् अभिधीयते ॥ १११ ॥<br>
अनेनैव विधानेन गन्धपुष्पे निवेदयेत् ।<br>
एकैकस्य प्रकुर्वीत यथोद्दिष्टं क्रमेण तु ॥ ११२ ॥</p>
</blockquote>
<p>मन्त्र इत्य् अभिधानाद् अनेनैवेत्य् एवकारश्रुतेश् च । इदं द्रव्यम्ब् ओम् अमुकाय [प्। १०५] नम इति प्रयोज्यम् । न तु धर्मायार्घ्यं प्रकल्प्यामि नम इति मिताक्षरोक्तं प्रमाणाभावाद् अनन्वयाच् च ।</p>
<p>पितामहः ।</p>
<blockquote>
<p>भूषावसानं धर्माय दत्त्वा चार्घ्यादिकं क्रमात् । [पि ७३च्द्]<br>
अर्घ्यादि पश्चाद् अङ्गानां भूषान्तम् उपकल्पयेत् ।<br>
गन्धादिकं नैवेद्यान्तां परिचर्यां प्रकल्पयेत् ॥ ११३ ॥ [पि ७४]</p>
</blockquote>
<p>एतत् सर्वं प्राड्विवाकः कुर्यात् । यथा ।</p>
<blockquote>
<p>प्राड्विवाकस् ततो विप्रो वेदवेदाङ्गपारगः ।<br>
श्रुतव्रतोपपन्नश् च शान्तचित्तो विमत्सरः ॥११४ ॥  [ध्को ४७५]<br>
सत्यसन्धः शुचिर् दक्षः सर्वप्राणिहिते रतः ।<br>
उपोषितः शुद्धवासाः कृतदन्तादिधावनः ।<br>
सर्वासां देवतानां च पूजां कुर्याद् यथाविधि ॥ ११५ ॥ [ध्को ४७५]</p>
</blockquote>
<p>रक्तगन्धपुष्पान्य् आह नारदः ।</p>
<p>[प्।१०६]</p>
<blockquote>
<p>रक्तैर् गन्धैश् च माल्यैश् च धूपदीपाक्षतादिभिः ।<br>
अर्चयेत् तु धटं पूर्वं ततः शिष्टांश् च पूजयेत् ॥ ११६ ॥ [ध्को ४७५]</p>
</blockquote>
<p>धर्मं धटम् । तथा च विष्णुनारदौ ।</p>
<blockquote>
<p>धर्मपर्यायवचनं धट इत्य् अभिधीयते ॥ ११७ ॥ [वि १०।१०, न् १।२७७]</p>
</blockquote>
<p>शिष्टान् इन्द्रादीन् । अविशेषात् सर्वत्र रक्तान्वयः । मिताक्षरायां तु धर्मपूजन एव रक्तत्वनियमः । तथा</p>
<blockquote>
<p>चतुर्दिक्षु ततो होमः कर्तव्यो वेदपारगैः ।<br>
आज्येन हविषा चैव समिद्भिर् होमसाधनैः ॥ ११८ ॥ [पि ७५]<br>
सवित्र्या प्रणवेनाथ स्वाहान्तेनैव होमयेत् ॥ ११९ ॥ [पि ७६]</p>
</blockquote>
<p>प्रणवादिकं गायत्रीम् उच्चार्य पुनः स्वाहाकारान्तं प्रणवम् उच्चार्य समिदाज्यचरून् प्रत्येकम् अष्टोत्तरशतं जुहुयाद् इति मिताक्षरा । वस्तुतस् तु गायत्रीहोमे योगियाज्ञवल्क्यः ।</p>
<p>[प्।१०७]</p>
<blockquote>
<p>प्रणवव्याहृतिभ्यां च स्वाहान्ते होमकर्मणि । १२० ॥ [ब्य्य् ४।४०च्द्]</p>
</blockquote>
<p>तेन प्रणवादिकं सव्याहृतिकां गायत्रीम् उच्चार्य स्वाहाकारान्तं पुनः प्रणवम् उच्चार्याज्यपायस्समिधो मिलित्वाष्टोत्तरशतं जुहुयाल् लाघवात् । अत एव देवतैक्यो हि दधिपयसोस् तन्त्रेणानुष्ठानम् ऐन्द्रं दधि अमावास्यायाम् ऐन्द्रं पयो ऽमावास्यायाम् इत्य् अत्रेति श्राद्धविवेकः । यत् तु पंचलाङ्गलमहादाने ।</p>
<blockquote>
<p>पर्जन्याद् इत्य् अरुद्रेभ्यः पायसं निर्वपेच् चरुम् । [म्प् २८२।७अब्]<br>
एकस्मिन् नेव कुण्डे तु गुरुर् यस्मै निवेदयेत् । [म्प् २८२।७च्द्]<br>
पलाशसमिधस् तद्वद् आज्यं कृष्णतिलांस् तथा ॥ १२१ ॥ [म्प् २८२।८अब्]</p>
</blockquote>
<p>इत्य् मत्य्स पुराणात् । चतुर्णां होतृ̄णां मध्ये यस्मै गुरुः पर्जन्यादिभ्यो होमं कुर्व् इत्य् आज्ञां करोति । स एव पर्जन्यायादित्याय [प्।१०८] रुद्रेभ्यस् तत् तन्मन्त्रैः पायसं पलाशसमिधाज्यकृष्णतिलांश् च प्रत्येकं जुहुयाद् इति भूपालप्रभृत्भिर् उक्तं । तद् युक्तं तद्वद् इति तथेत्य् आभ्यां प्रत्येकद्रव्येण होमविधानात् । अत एव रत्नाकरकृद्भिश् चरुम् जुहुयाद् इत्य् उक्त्वा तद्वद् इति पलाशादिभिर् जुहुयाद् इत्य् उक्तम् । अत एव वृषोत्सर्गे वाचस्पतिमिश्रप्रभृतिभिर् अग्न्यादिहोमशेषपायसपूषहोमशेषपिष्टकाभ्यां मिलिताभ्यां सकृत् स्विष्टकृद् धोमो विहितः । अशक्तौ तु ।</p>
<blockquote>
<p>होमो ग्रहादिपूजायां शतम् अष्टाधिकं भवेत् ।<br>
अष्टाविंशतिर् अष्टौ वा शक्त्यपेक्षम् अथापि वा ॥ १२२ ॥ [द्प् ५४।१५च्द्-१६अब्]</p>
</blockquote>
<p>इत्य् देवीपुराणीयादिपदाद् अत्राप्य् अन्या संख्योल्लेख्या ।</p>
<p>एवं मत्स्यपुराणे ।</p>
<blockquote>
<p>शृणु राजन् महाबाहो तडागादिषु यो विधिः । [म्प् ५७।४अब्]<br>
वेद्यास् तु परितो गर्तारत्निमात्रास्त्रिमेखलाः । [म्प् ५७।७च्द्]</p>
</blockquote>
<p>[प्।१०९]</p>
<blockquote>
<p>नव सप्ताथवा पंच योनिवक्त्रा नृपात्मज ॥ १२३ ॥ [म्प् ५७।८अब्]</p>
</blockquote>
<p>इति नवादिकुण्डान् उक्त्वा ।</p>
<blockquote>
<p>स्वल्पे ऽप्य् एकाग्निमत् कार्या वित्तशाठाद् ऋते नृभिः । १२४ ॥ [म्प् ५८।५२एफ़्]</p>
</blockquote>
<p>इति दर्शनाद् अत्राप्य् अशक्ताव् एकाग्निविधिर् इति वदन्ति । अत्र प्राड्विवाकग्रह्येनैव होमः ।</p>
<p>मिताक्षराधृतपितामहवचनात् । अध्वर्युर् यजमानमात्रम् । न चात्र भिन्नशाखिनाम् ऋत्विजां रथकारवद् विद्याप्रयुक्तिकल्पनेति वाच्यं ब्राह्मणमात्रस्य नाना शाखापाठविधानेन कल्पनानुउपपत्तेः ।</p>
<p>तथा च मनुः ।</p>
<p>[प्।११०]</p>
<blockquote>
<p>वेदान् अधीत्य वेदौ वा वेदं वापि यथाक्रमम् ।<br>
अविप्लुतब्रह्मचर्यो गृहस्थाश्रमम् आचरेत् ॥ १२६ ॥ [म् ३।२]</p>
</blockquote>
<p>इति । प्रायश्चित्तहोमस् तु सामगानां महाव्याहृतिभिः ।</p>
<blockquote>
<p>यत्र व्याहृतिभिर् होमः प्रायश्चित्तात्मको भवेत् ।<br>
चतस्रस् तत्र विज्ञेयाः स्त्रीपाणिग्रहणे यथा ॥ १२७ ॥<br>
अपि वा ज्ञातम् इत्य् एषा प्राजापत्यापि वाहुतिः ।<br>
होतव्या त्रिविकल्पो ऽयं प्रायश्चित्तविधिः स्मृतः ॥ १२८ ॥</p>
</blockquote>
<p>इति छन्दोगपरिशिष्टात् । न तु शाट्यायनहोमः त्रिविकल्प इत्य् अनेन तस्य तस्य निरासात् भट्ट्नारायणादिभिर् अप्रमाणीकृताच् च ।</p>
<p>पितामहः ।</p>
<blockquote>
<p>तोलयित्वा नरं पूर्वं तस्मात् तम् अवतार्य च । [पि ९७अब्]<br>
प्राङ्मुखः प्रांजलिर् भूत्वा प्राड्विवाकस् ततो वदेत् ॥ १२९ ॥ [पि ५६अब्]</p>
</blockquote>
<p>[प्।१११]</p>
<blockquote>
<p>एह्य् एहि भगवन् धर्म दिव्ये ह्य् अस्मिन् समाविश । [पि ५६च्द्]<br>
सहितो लोकपालैश् च वस्वादित्यमरुद्गणैः ॥ १३० ॥ [पि ५७अब्]<br>
तं चार्थम् अभियुक्तस्य लेखयित्वा तु पत्रके ।<br>
मन्त्रेणानेन सहितं कुर्यात् तस्य शिरोगतम् ॥ १३१ ॥ [पि ७७]<br>
आदित्यचन्द्राव् अनिलो ऽनलश् च<br>
द्यौर् भूमिर् आपो हृदयं यमश् च ।<br>
अहश् च रात्रिश् च उभे च सन्ध्ये<br>
धर्मो हि जानाति नरस्य वृत्तम् ॥ १३२ ॥ [पि ७८]<br>
इमं मन्त्रं विधिं कृत्स्नं सर्वदिव्येषु योजयेत् ।<br>
आवाहनं च देवानां तथैव परिकल्पयेत् ॥ १३३ ॥ [पि ५८]<br>
धटम् आमन्त्रयेच् चैवं विधिनानेन मन्त्रवित् । [ध्को ४८२]<br>
त्वं धटो ब्रह्मणा सृष्टः परीक्षार्थं दुरात्मनाम् ॥ १३४ ॥ [पि १००अब्]<br>
धकाराद् धर्ममूर्तिस् त्वं टकारात् कुटिलं नरम् । [पि १००च्द्]<br>
धृतो धारयसे यस्माद् धटस् तेनाभिधीयते ॥ १३५ ॥ [पि १०१अब्]<br>
त्वं वेत्सि सर्वभूतानां पापानि सुकृतानि च । [पि १०१च्द्]<br>
त्वम् एव देव जानीषे न विदुर् यानि मानवाः ॥ १३६ ॥ [पि १०२अब्]<br>
व्यवहाराभिशस्तो ऽयं मानुषः शुद्धिम् इच्छति । [पि १०२च्द्]<br>
तद् एनं संशयाद् अस्माद् धर्मतस् त्रातुम् अर्हसि ॥ १३७ ॥ [पि १०३]</p>
</blockquote>
<p>लिखनप्रकारम् आह नन्दिपुराणम् ।</p>
<p>[प्।११२]</p>
<blockquote>
<p>शुभे नक्षत्रदिवसे शुभे राशिदिनग्रहे ।<br>
लेखयेत् पूज्यदेवेशान् ब्रह्मरुद्रजनार्दनान् ॥ १३७ ॥<br>
पूर्वदिग्वन्दनो भूत्वा लिपिज्ञो लेखकोत्तमः ।<br>
निरोधो हस्तबाह्वोश् च मसीपत्रविधारणे ॥ १३८ ॥</p>
</blockquote>
<p>मत्स्यपुराणं च ।</p>
<blockquote>
<p>सीर्षोपेतान् सुसम्पन्नान् समश्रेणिगतआन् समान् ।<br>
अक्षरान् लेखयेद् यस् तु स परो लेखकः स्मृतः ॥ १३९ ॥</p>
</blockquote>
<p>इति दानसागरः । धारयसे इत्य् अत्र भावयसे इति पाठो ऽनुयुक्तः । तथा हि कुटिलं पापिनं संशयापन्नं वा । आद्ये पापिनम् एतावन्मात्राभिधानम् अनुपपन्नम् ऊर्द्ध्वगत्या शुद्धस्यापि ज्ञापनाद् द्वितीये पूर्वसिद्धत्वेन ज्ञापनानुपपत्तिः । तस्मात् कुटिलं व्यवहाराभिशस्तं धारयसे इत्य् एवार्थः । अत एवोपसंहारे संशयाद् अस्माद् इत्य् उक्तम् । अत एव मानुषस् तोल्यते त्वयीत्य् उक्तम् इति स्मृतिसमुच्चयव्यवहारदीपिकयोः ।</p>
<p>विष्णुः ।</p>
<blockquote>
<p>धटं च समयेन गृह्णीयात् । १४० ॥<br>
तुलाधारकं च । १४१ ॥ [वि १०।७-८]</p>
</blockquote>
<p>[प्।११३]</p>
<blockquote>
<p>धर्मपर्यायवचनं धट इत्य् अभिधीयते ।<br>
त्वम् एव धट जानीषे न विदुर् यानि मानवाः ॥ १४२ ॥ [वि १०।१०]<br>
व्यवहाराभिशस्तो ऽयं मानुषः शुद्धिम् इच्छति ।<br>
तद् एनं संशयाद् अस्माद् धर्मतस् त्रातुम् अर्हसि ॥ १४३ ॥ [वि १०।११]<br>
ब्रह्मघ्नां ये स्मृता लोका ये लोकाः कूटसाक्षिणः ।<br>
तुलाधारस्य ते लोकास् तुलां धारयतो मृषा ॥ १४४ ॥ [वि १०।९]</p>
</blockquote>
<p>समयेन त्वम् एव धट जानीषे इत्यादि नियमेन धटं गृह्णीयाद् योजयेत् । तुलाधारकं च ब्रह्मघ्नां ये इत्यादिना नियमेनेत्य् अर्थः । अत्र नानामुनिप्रणीतमन्त्राणाम् एकतरपाठ्यानां समानप्रयोजकानां यवव्रीहिवद् विकल्प इति ग्रन्थगौरवात् ते न लिखिताः । अभिशस्तप्राड्विवाकपाठ्यानां तु दृष्टार्थानां समुच्चयः ।</p>
<p>पितामहः ।</p>
<blockquote>
<p>नित्यं देयानि दिव्यानि शुचये चार्द्रवाससे । १४५ ॥ [पि ५३च्द्]</p>
</blockquote>
<p>शुचये जननमरणाशौचरहिताय । क्षतिनं प्रति याज्ञवल्क्यदीपकालिकायां नारदः ।</p>
<blockquote>
<p>हस्तक्षतेषु सर्वेषु कुर्याद् धंसपदानि च ।<br>
तान्य् एव पुनर् आलक्षेद् धस्तौ बिन्दुविचित्रितौ ॥ १४६ ॥ [न् १।३०१, य्द्का २।१०३]</p>
</blockquote>
<p>[प्।११४]</p>
<p>इत्य् अग्निविधो क्षतिनो हस्तक्षतम् अलक्तादिना चिह्नितं कृत्वा क्षतान्तरं जातं न वा इति ज्ञातव्यम् इति सुतरां क्षतिनो दिव्याधिकारः ।</p>
<p>नारदः ।</p>
<blockquote>
<p>अहोरात्रोषिते स्नाते आर्द्रवाससि मानवे ।<br>
पूर्वाह्ने सर्वदिव्यानां प्रदानम् अनुकीर्तितम् ॥ १४७ ॥ [न् १।२६८]</p>
</blockquote>
<p>धटामन्त्रणात् प्राग् अपि पुनस् तोलनम् आह कालिकापुराणम् ।</p>
<blockquote>
<p>उपोषितं तथा स्नातं मृत्समं प्रथमं तुलाम् ।<br>
संतोल्य कारयेद् रेखाम् अवतार्यानुमन्त्रयेत् ॥ १४८ ॥ [ध्को ४८४, ४७१]</p>
</blockquote>
<p>याज्ञवल्क्यः ।</p>
<blockquote>
<p>तुलाधारणविद्वद्भिर् अभियुक्तस् तुलाश्रितः ।<br>
प्रतिमानसमीभूतो रेखां कृत्वावतारितः ॥१४९ ॥ [य्।२।१००]<br>
त्वं तुले सत्यधामासि पुरा देवैर् विनिर्मिता ।<br>
तत् सत्यं वद कल्याणि संशयान् मां विमोचय ॥ १५० ॥ [य् २।१०१]<br>
यद्य् अस्मि पापकृन् मातस् ततो मां त्वम् अधो नय ।<br>
शुद्धश् चेद् गमयोर्ध्वं मां तुलाम् इत्य् अभिमन्त्रयेत् ॥ १५१ ॥ [य् २।१०२]</p>
</blockquote>
<p>तुलाधारणाभिज्ञैर् वणिजादिभिः पाषाणादिप्रतिमानसमीकृतस् तुलाधिरुढो ऽभिशस्तो ऽभिशस्ता वा दिव्याधिकारी येन [प्।११५] संनिवेशेन प्रतिमानसमीकरणदशायाम् । यत्र पादादयो व्यवस्थिताः शिक्यरज्जवश् च तत्र पाण्डुलेखेनाङ्कयित्वा पिटकाद् अवतारितस् त्वं तुल इति मन्त्रेण तुलां प्रार्थयेत् । सत्यं संदिग्धार्थस्य्स स्वरूपम् । वद दर्शय । पापकृद् असत्यवादी शुद्धश् च सत्यवादी । मन्त्रश् चायं स्मार्तः शूद्रैर् अपि पाठ्यः वेदमन्त्रवर्जं शूद्रस्येति छन्दोगाह्निकधृतस्मृतौ वेदेति विशेषणात् । श्राद्धविश्वदेवादौ तु विशेषतो नमस्कारमन्त्रविधानात् स्मार्तमन्त्रो ऽपि निषिद्धः प्रपंचस् तु तिथितत्त्वे ऽनुसंधेयः । स्त्रीपरीक्षायाम् अपि अविकृत एव प्रयोज्यो दिव्यानीह विशुद्धये इत्य् अनेन संदिग्धार्थसंदेहनिवृत्तिफलतयाविशेषेण स्त्रीपुंसकर्तृकदिव्यविधानेन मानुषः शुद्धिम् इच्छत्य् अनेन प्रकृतावूहायोगात् । अत एव पत्नीं संनह्याज्येनादेहीति [श्ब् १।२।५।२१] मन्त्रे द्विबहुपत्नीकयजमानकर्तृकप्रयोगे ऽपि न द्विबहुवचनोह इत्य् उक्तम् ।</p>
<p>पत्रस्य प्रतिज्ञेयार्थस्य शोध्याय श्रवणम् आह नारदः ।</p>
<p>[प्।११६]</p>
<blockquote>
<p>अमुम् अर्थं च पत्रस्थम् अभियुक्तं यथार्हतः ।<br>
संश्राव्य मूर्ध्नि तस्यैव न्यस्य देयो यथाक्रमम् ॥ १५२ ॥ [न् १।२९५]</p>
</blockquote>
<p>देयो दिव्यविशेषः प्राड्विवाकेनेति शेषः । ततः शिरो ऽवस्थितपत्रकं शोध्यं नरं धटे पुनर् आरोपयेत् ।</p>
<blockquote>
<p>पुनर् आरोपयेत् तस्मिन् शिरो ऽवस्थितपत्रकम् । १५३ ॥ [ध्को ४८४]</p>
</blockquote>
<p>इति स्मरणात् । तुलारोपितं च नरं विनाडीपंचककालं शतत्रयगुर्वक्षरोच्चारणयोग्यम् ।</p>
<blockquote>
<p>मा कान्ते पक्षस्यान्ते पर्याकाशे देशे स्वाप्सीः<br>
कान्तं वक्त्रं वृत्तं पूर्णं चन्द्रं मत्वा रात्रौ चेत् ।<br>
क्षुत्क्षामः प्राटंश् चेतश् चेतो राहुः क्रूरः प्राद्यात्<br>
तस्माद् ध्वान्ते हर्म्यस्यान्ते शय्यैकान्ते कर्तव्या ॥ १५४ ॥</p>
</blockquote>
<p>इति श्लोकस्य पंचधा पाठकालं पंचपलात्मकं यावत् तावत् स्थापयेत् ।</p>
<p>यथा स्मृतिः ।</p>
<blockquote>
<p>ज्योतिर्विद् ब्राह्मणः श्रेष्ठः कुर्यात् कालपरीक्षणम् ।<br>
विनाड्यः पंच विज्ञेयः परीक्षाकालकोविदैः ॥ १५५ ॥ [पि १०४]</p>
</blockquote>
<p>तत्कालश् च ज्योतिषे ।</p>
<p>[प्।११७]</p>
<blockquote>
<p>दशगुर्वक्षरः प्राणः षट्प्राणाः स्युर् विनाडिका ।<br>
तासां षष्ठ्यां घटी ज्ञेयाहोरात्रं घटिकास् तथा ॥ १५६ ॥ [ध्को ५३६]</p>
</blockquote>
<p>तथा षष्ठ्या ।</p>
<p>पितामहः ।</p>
<blockquote>
<p>साक्षिणो ब्राह्मणाः श्रेष्ठा यथादृष्टार्थवादिनः ।<br>
ज्ञानिनः शुचयो ऽलुब्धा नियोक्तव्या नृपेण तु ॥ १५७ ॥ [पि १०५]<br>
शंसन्ति साक्षिणः सर्वे शुद्ध्य् अशुद्धी नृपे तथा । १५८ ॥ [पि १०६]<br>
तुलितओ यदि वर्धेत स शुद्धः स्यान् न संशयः । [पि १०७अब्]<br>
समो वा हीयमानो वा न विशुद्धये भवेन् नरः । [ध्को ४७७]<br>
अल्पदोषः समो ज्ञेयो बहुदोषस् तु हीयते ॥ १५९ ॥ [पि १०८]</p>
</blockquote>
<p>अल्पत्वं व्यभिचारे आलिङ्गनादिना चौर्ये तद्देशगमनादिना ।</p>
<p>तत्र तोलनम् आह बृहस्पतिः ।</p>
<blockquote>
<p>धटे ऽभियुक्तस् तुलितो हीनश् चेद् धानिम् आप्नुयात् ।<br>
तत्समस् तु पुनस् तोल्यो वर्धितो विजयी भवेत् ॥ १६० ॥ [ब् ८।४९]</p>
</blockquote>
<p>शोध्यः स्वल्पदोषाङ्गीकारे प्रधानदोषनिर्णयार्थं तत्रैव पुनस् तोलनीयः । अन्यथाङ्गवैगुण्यसम्भावनायां तु प्रयोगान्तरम् इति यदा चानुपलभ्यमानदृष्टकारणक एव कक्षादीनां छेदनादिस् तदाप्य् अशुद्धिः ।</p>
<p>[प्।११८]</p>
<blockquote>
<p>कक्षच्छेदे तुलाभङ्गे धटकर्कटयोस् तथा ।<br>
रज्जुच्छेदे ऽक्षभङ्गे च तथैवाशुद्धिम् आदिशेत् ॥ १६१ ॥ [ब्। ८।५२]</p>
</blockquote>
<p>इति बृहस्पतिवचनात् । कक्षं शिक्यतलम् । धटकर्कटौ तुलान्तयोः शिक्याधाराव् ईषद्वक्राव् आयसकीलकौ कर्कटशृङ्गनिभौ । अक्षः पादस्तम्भयोर् उपरि परिनिविष्टस् तुलाधारपट्ट इति मिताक्षरा [य्म्ता २।१०२] । दाढा प्रयोजकः कीलक इति हलायुधः । कटकम् इति पारिजातः । यदा तु दृश्यमानकारणक एवैषां भङ्गस् तदा पुनर् आरोपयेत् ।</p>
<blockquote>
<p>शिक्यादिच्छेदभङ्गेषु पुनर् आरोपयेन् नरम् ॥ १६२ ॥ [ध्को ४८४]</p>
</blockquote>
<p>इति स्मृतेः । ततश् च ।</p>
<blockquote>
<p>ऋत्विक्पुरोहिताचार्यान् दक्षिणाभिश् च तोषयेत् । [पि ७९च्द्]<br>
एवं कारयिता भुक्त्वा राजा भोगान् मनोरमान् । [पि ८०अब्]<br>
महतीं कीर्तिम् आप्नोति ब्रह्मभूयाय कल्प्यते ॥ १६३ ॥ [पि ८०च्द्]</p>
</blockquote>
<p>प्राड्विवाको लोकपालादिनमस्कारपूर्वकं यथोक्तलक्षणां तुलां कुर्यात् । ततः षड् ढस्तौ स्तम्भौ कृत्वा हस्तद्व्ययव्यवधानेन दक्षिणोत्तरयोर् दिशोर् हस्तद्वयनिखननं कृत्वा पट्टधारककीलकाग्रस्तम्भयोर् [प्।११९] उपरि मध्ये पार्श्वद्वये च विहितछिद्रं मध्यनिवेशितलौहाङ्कुशपट्टकं निधाय तत् पट्टकं समध्यस्थिताङ्कुशेन तुलायां मध्यवलयस्थलौहं संयुंजात् । एवं च स्तभययोर् अन्तरा तिर्यक् तुलादण्डास् तिष्ठति तुलाग्रस्थिताभ्याम् आयसकीलकाभ्यां शिक्यद्वयरज्जुबन्धनं कुर्यात् । तुलायाः पार्श्वयोः प्राक् प्रत्यक्दिशोस् तोरणस्तम्भौ तुलातो दशाङ्गुलोच्छ्रयौ कार्यौ । तोरणयोर् उपरि सूत्रसम्बद्धौ मृण्मयाव् अधोमुखौ धटमस्तकचुम्बिताव् अवलम्बौ कार्यौ । यथावलम्बनविश्लेषाब्यां तुलायाम् अवनतिर् उन्नतिश् च ज्ञेया तथा जलद्वारापि ।</p>
<h3 id="परयग">प्रयोगः</h3>
<p><strong>अथैतत्प्रयोगः ।</strong></p>
<p>कृतोपवासः कृतस्नानादिः प्राड्विवाकओ ब्राह्मणः कार्यं पृच्छेन् निवेदितं विवेचयेत् ततो ऽभियुक्तं तोलत्वावतार्य धर्मावाहनादिं कुर्यात् । ॐ तत् सद् इत्य् उच्चार्य ब्राहमणत्रयं गन्धादिना पूजयित्वा तान् अस्मिन्न् अमुकपरीक्षाकर्मणि पुण्याहं स्वस्ति ऋद्धिं च प्रत्येकं त्रिर् वाचयित्वा [प्।१२०] दिव्याङ्गभूतहोमार्थं ब्राह्मणचतुष्टयम् ऋत्विक्चतुष्टयं च पाद्यादिभिर् अभ्यर्च्य वृणुयात् । अशक्ताव् एकं ब्राह्मणम् एकम् ऋत्विजं च । ततो तत्र तुलां समपातकां ध्वजालङ्कृतां भूमौ निधाय तस्यां प्राङ्मुखः पुष्पाक्षतम् आदाय ॐ भूर् भुवः स्वर् इत्य् उच्चार्य ॐ ।</p>
<blockquote>
<p>एह्य् एहि भगवन् धर्म दिव्ये ह्य् अस्मिन् समाविश । [पि ५६च्द्]<br>
सहितो लोकपालैश् च वस्वादित्यमरुद्गणैः ॥ १६४ ॥ [पि ५७अब्]</p>
</blockquote>
<p>इति मन्त्रेण धर्मावाह्य एषो ऽर्घ ॐ धर्माय नम इत्यादिप्रयोगेनार्घ्य-पाद्याचमनीय-मधुपर्क-पुनराचमनीय-स्नानीयवस्त्र-यज्ञोपवीत-मुकुटकादिभूषणान्तं दत्त्वा तथैवार्घ्यादिभूषणान्तं प्रणवादिनमो’न्तेन स्वस्वनाम्ना पूजयेत् । पूर्वस्याम् इन्द्राय । दक्षिणस्यां यमाय । पश्चिमायां वरुणाय । उत्तरस्यां कुबेराय । आग्नेयाम् अग्नये । नैरृत्यां नैरृतये । वायव्यां वायवे । ऐशान्याम् इशानाय । इन्द्रस्य दक्षिणे पार्श्वे ऽष्टवसुभ्यः प्रत्येकं स्वस्वनामभिः ।</p>
<p>[प्।१२१]</p>
<p>वसूनां ध्यानम् आदित्यपुराणे ।</p>
<blockquote>
<p>प्रसन्नवदनाः सौम्या वरदाः शक्तिपाणयः ।<br>
पद्मासनस्था द्विभूजा वसवो ऽष्टौ प्रकीर्तिताः ॥ १६५ ॥</p>
</blockquote>
<p>तत्र धराय ध्रुवाय सोमाय आपाय अनिलाय अनलाय प्रत्यूषाय प्रभासाय । इन्द्रेशानयोर् मध्ये तथा द्वादशादित्येभ्यः तेषां ध्यानम् आदित्यपुराणे ।</p>
<blockquote>
<p>पद्मासनस्था द्विभुजाः पद्मगर्भाङ्गकान्तयः ।<br>
करादिस्कन्धपर्यन्तनीलपङ्कजधारिणः ।<br>
धात्राद्या द्वादशादित्यस् तेजोमण्डलमध्य्गाः ॥ १६६ ॥</p>
</blockquote>
<p>तत्र धात्रे अर्यम्ने मित्राय वरुणाय अंशवे भगाय इन्द्राय विवस्वते पूष्णे पर्जन्याय त्वष्ट्रे विष्णवे । अग्नेः पश्चिमभागे तथैएकादश रुद्रेभ्यः ध्यानम् आदित्यपुराणे ।</p>
<blockquote>
<p>करे त्रिशूलिनो वामे दक्षिणे चाक्षमालिनः ।<br>
एकादश प्रकर्तव्या रुद्रास् त्र्यक्षेन्दुमौलयः ॥ १६७ ॥</p>
</blockquote>
<p>तत्र वीरभद्राय शम्भवे गिरिशाय अजेकपादे अहिर्बुध्न्याय पिनाकिने अपराजिताय भुवनाधीश्वराय कपालिने स्थाणवे भवाय । [प्।१२२] यमरक्षसोर् मध्ये तथा मातृभ्यः । तत्र ब्राह्म्यै माहेश्वर्यै कौमार्यै वैष्णव्यै वाराह्यै माहेन्द्र्यै चामुण्ड्यै । निरृत्त्युत्तरे गणेशाय वरुणोत्तरे ऽष्टमरुद्भ्यः । तत्र श्वसनाय स्पर्शनाय वायवे अनिलाय मारुताय प्राणाय प्रानेशाय जीवाय । धटोत्तरभागे दुर्गायै । धर्माय रक्तगन्धपुष्पधूपदीपनिवेद्यानि पूर्ववद् दत्त्वेन्द्रादिदुर्गान्तभ्यो गन्धादीनि दद्यात् । ततश् चतुर्दिक्षु चतुर्भिर् ऋत्विज्भिश् चतुरो ऽग्नीन् अशक्ताव् एकेन ऋत्विजा । एकम् अग्निं प्राड्विवाकगृह्योक्तविधिना संस्थाप्य प्रणवपुटिआं सव्याहृतिकां गायत्रीं स्वाहान्ताम् उच्चार्य घतपायस्समिद्भिर् मिलिताभिर् अष्टोत्तरशतम् अष्टाविंशतिर् अष्टौ वा जुहुयात् । सामगानां प्रायश्चित्तहोमस् तु व्यस्तसमस्तमहाव्याहृतिभिः । ततो दक्षिणां दद्यात् । एवं हवनान्तां देवपूजाविधाय दक्षिणां दद्यात् । ततः शोध्यं कृतोपवासम् आर्द्रवाससं पश्चिमशिक्ये कृत्वा इष्टकां च पूर्वशिक्ये कृत्वोत्तोल्य धटोपरि जलदानेन साम्यम् अवगत्यावतारयेत् । ततः प्राड्विवाकस् तद्दिनकृतकज्जलम् अस्या विच्छेदांज्यादिशून्यां पङ्क्तिद्वयेन समसंख्याक्षरेण ।</p>
<p>[प्।१२३]</p>
<blockquote>
<p>आदित्यचन्द्राव् अनिलो ऽनलश् च द्यौर् भूमिर् आपो हृदयं यमश् च ।<br>
अहश् च रात्रिश् च उभे च सन्ध्ये धर्मो हि जानाति नरस्य वृत्तम् ॥ १६८ ॥ [पि ७८]</p>
</blockquote>
<p>इति चतुश् चत्वारिंशदक्षरमन्त्रसमेतां अभियुक्तार्थकरणाकरणरूपाम् इदम् ऋणम् अस्मै दत्तम् इदम् ऋणम् अस्मान् मया न गृहीतम् इत्य् आदिरूपां प्रतिज्ञां पत्रे विलिख्य तत् पत्रं शोध्यस्य शिरोगतं कुर्यात् । लिखनप्रकारविशेषस् तु हरिहरादिपद्धतिव्यवहारदीपिकयोर् अनुरोधात् कृतः । ततश् च प्राड्विवाको धटम् आमन्त्रयेद् एभिः ।</p>
<blockquote>
<p>त्वं धटो ब्रह्मणा सृष्टः परीक्षार्थं दुरात्मनाम् ।<br>
धकाराद् धर्ममूर्तिस् त्वं टकारात् कुटिलम् नरम् ॥ १६९ ॥ [पि १००]<br>
धृतो धारयसे यस्माद् धटस् तेनाभिधीयते ।<br>
त्वं वेत्सि सर्वभूतानां पापानि सुकृतानि च ॥ १७० ॥ [पि १०१]<br>
त्वम् एव देव जानीषे न विदुर् यानि मानवाः ।<br>
व्यवहाराभिशस्तो ऽयं मानुषः शुद्धिम् इच्छति ॥ १७१ ॥ [पि १०२]<br>
तद् एनं संशयाद् अस्माद् धर्मतस् त्रातुम् अर्हसि ॥ १७२ ॥ [पि १०३]</p>
</blockquote>
<p>तुलाधारकं नियमेद् अनेन मन्त्रेण ।</p>
<blockquote>
<p>ब्रह्मघ्नां ये स्मृता लोका ये लोकाः कूटसाक्षिणः ।<br>
तुलाधारस्य ते लोकास् तुलां धारयतो मृषा ॥ १७३ ॥ [वि १०।९]</p>
</blockquote>
<p>ततो ऽभिशस्तस् तुलाम् आमन्त्रयेद् अनेन ।</p>
<p>[प्।१२४]</p>
<blockquote>
<p>त्वं तुले सत्यधामासि पुरा देवैर् विनिर्मिता ।<br>
तत्सत्यं वद कल्याणि संशयान् मां विमोचये ॥ १७४ ॥ [य् २।१०१]<br>
यद्य् अस्मि पापकृन् मातस् ततो मां त्वम् अधो नय ।<br>
शुद्धश् चेद् गमयोर्ध्वं मां तुलाम् इत्य् अभिमन्त्रयेत् ॥ १७५ ॥ [य् २।१०२]</p>
</blockquote>
<p>ततः प्राड्विवाकः पूर्वाननं तं पूर्ववद् धटम् अरोपयेत । आरोपितं च पलपंचककालं तत्र शुद्धाशुद्धज्ञापनाय स्थापयेत् । ततः प्रतिमानद्रव्याद् ऊर्ध्वावस्थाने शुद्धः । अधो ऽवस्थाने ऽशुद्धः समावस्थाने ऽप्य् अल्पदोषः कक्षकीलककर्कटशिक्यपादाक्षादीनां दृष्टकारणव्यतिरेकेण छेदे भङ्गे वाप्य् अशुद्धिम् आदिशेत् । ततः पुरोहिताचार्यादीन् दक्षिणाभिस् तोषयेत ।</p>
<h2 id="अगनपरकष">अग्निपरीक्षा</h2>
<p><strong>अथ अग्निपरीक्षा ।</strong></p>
<blockquote>
<p>अग्निविधिं प्रवक्ष्यामि यथावच् छास्त्रभाषितम् ।<br>
कारयेन् मण्डलान्य् अष्टौ पुरस्तान् नवमं तथा ॥ १७६ ॥ [पि १०९]<br>
आग्नेयं मण्डलं त्व् आद्यं द्वितीयं वारुणं स्मृतम् ।<br>
तृतीयं वायुर्दैवत्यं चथुर्थं यमदैवतम् ॥ १७७ ॥ [पि ११०]<br>
पंचमं त्व् इन्द्रदैवत्यं षष्ठं कौबेरम् उच्यते ।<br>
सप्तमं सोमदैवत्यं सावित्रम् अष्टमं तथा ॥ १७८ ॥ [पि १११]</p>
</blockquote>
<p>[प्।१२५]</p>
<blockquote>
<p>नवमं सर्वदैवत्यम् इति दिव्यविदो विदुः । [पि ११२अब्]<br>
पुरस्तान् नवमं यच् च तन् महत्पार्थिवं विदुः ॥ १७९ ॥ [ध्को ४९५]</p>
</blockquote>
<p>महत्पार्थिवम् इत्य् अपरिमिताङ्गुलम् इत्य् अर्थः ।</p>
<blockquote>
<p>गोमयेन कृतानि स्युर् अद्भिः पर्युक्षितानि च । [पि ११२च्द्]<br>
द्वात्रिंशदङ्गुलान्य् आहुर् मण्डलान्तरम् ॥ १८० ॥ [पि ११३]<br>
अष्टाभिर् मण्डलैर् एवम् अङ्गुलीनां शतद्वयम् ।<br>
षट्पंचाशत् समधिकं भूमेस् तु परिकल्पना ॥ १८१ ॥ [पि ११४]<br>
कर्तुः पादसमं कार्यं मण्डलं तु प्रमाणतः ॥ १८२ ॥ [पि ११५]</p>
</blockquote>
<p>आग्नेयम् अग्निदेवताकम् । एवम् अन्यत्र । तेनाग्न्यादयस् तेन पूज्याः । मण्डलं षोडशाङ्गुलं तदन्तरालं च षोदशाङ्गुलं मिलित्वा द्वात्रिंशदङ्गुलम् इति ।</p>
<p>तथा च याज्ञवल्क्यः ।</p>
<blockquote>
<p>षोडशाङ्गुलकं ज्ञेयं मण्डलं तावद् अन्तरम् ॥ १८३ ॥ [य् २।१०६ च्द्]</p>
</blockquote>
<p>इति । तथा ।</p>
<blockquote>
<p>मण्डले मण्डले देयाः कुशाः शास्त्रप्रचोदिताः ।<br>
विन्यसेत् तु पदं तेषु नित्यम् इति स्थितिः ॥ १८४ ॥ [पि ११६]<br>
प्राण्मुखस् तु ततस् तिष्ठेत् प्रसारितकरांजलिः ।<br>
आर्द्रवासाः शुचिश् चैव शिरस्य् आरोप्य पत्रकम् ॥ १८५ ॥ [ध्को ४९८]<br>
पश्चिमे मण्डले तिष्ठेत् प्राङ्मुखः प्रांजलिः शुचिः ।<br>
लक्षयेयुः क्षतादीनि हस्तयोस् तस्य कारिणः ॥ १८६ ॥ [ध्को ४९६]</p>
</blockquote>
<p>तस्यावधृष्टव्रीहेः ।</p>
<p>[प्।१२६]</p>
<p>तथा च याज्ञवल्क्यः ।</p>
<blockquote>
<p>करौ विमृदितव्रीहेर् लक्षयित्वा ततो न्यसेत् ।<br>
सप्ताश्वत्थस्य पत्राणि तावत् सूत्रेण वेष्टयेत् ॥ १८७ ॥ [य् २।१०३]</p>
</blockquote>
<p>विमृदितव्रीहेः कराभ्याम् इति शेषः । विमृदितव्रीहेः करौ लक्ष्ययित्वा क्षतितिलकालकादिस्थानेषु हंसपदाक्ŗतिरेखारूपेण रक्तचन्दनादिबिन्दुनाङ्कयित्वा ।</p>
<p>तथा नारदः ।</p>
<blockquote>
<p>हस्तक्षतेषु सर्वेषु कुर्यात्द् धंसपदानि तु ।<br>
तान्य् एव पुनर् आलक्षेद् धस्तौ बिन्दुविचित्रितौ ॥ १८८ ॥ [न्। १।३०१]</p>
</blockquote>
<p>ततश् च हस्तयोर् उपरि सप्ताश्वत्थपत्राणि सप्तशमीपत्राणि सप्तदूर्वापत्राणि दध्यक्तान् यवान् पुष्पाणि च विन्यसेत् ।</p>
<blockquote>
<p>सप्तपिप्पलपत्राणि शमीपत्राण्य् अथ क्रमात् ।<br>
दूर्वायाः सप्तपत्राणि दध्यक्तांश् चाक्षतान् न्यसेत् ॥ १८९ ॥ [य्म्ता २।१०३]</p>
</blockquote>
<p>इति मिताक्षराधृतवचनात् ।</p>
<blockquote>
<p>सप्तपिप्पलपत्राणि अक्षतं सुमनो दधि ।<br>
हस्तयोर् निक्षिपेत् तत्र सूत्रेण वेष्टनं तथा ॥ १९० ॥ [पि ११८]</p>
</blockquote>
<p>इति पितामहवचनाच् च ।</p>
<p>सूत्रं विशेषयति नारदः ।</p>
<blockquote>
<p>वेष्टयीत सितर् हस्तौ सप्तभिः सूत्रतन्तुभिः । १९१ ॥ [ध्को ४९०]</p>
</blockquote>
<p>तथा</p>
<p>[प्।१२७]</p>
<blockquote>
<p>जात्यैव लौहकारो यः कुशलश् चाग्निकर्मणि ।<br>
दृष्टप्रयोगश् चान्यत्र तेनायो ऽग्नौ प्रतापयेत् ॥ १९२ ॥ [न् १।२८८]<br>
अग्निवर्णमयःपिण्डं सस्फुलिङ्गं सुरंजितम् ।<br>
पंचाशत् पलिकं भूयः कारयित्वा शुचिर् द्विजः ॥ १९३ ॥ [न् १।२८९]<br>
तृतीयतापे तप्यन्तं ब्रुयात् सत्यपुरस्कृतम् । १९४ ॥ [न् १।२९०अब्]</p>
</blockquote>
<p>सत्यपुरस्कृतं सत्यशब्दयुक्तम् । त्वम् अग्ने सर्वभूतानाम् इति याज्ञवल्क्योक्तं मन्त्रं ब्रुयाद् इत्य् अर्थः ।</p>
<p>अयःपिण्डं विशेषयति पितामहः ।</p>
<blockquote>
<p>अस्रहीनं तथा कृत्वा अष्टाङ्गुलमयोमयम् ।<br>
पिण्डं तु तापयेद् अग्नौ पंचाशत् पलिकं समम् ॥ १९५ ॥ [पि १२१]</p>
</blockquote>
<p>अस्रं कोणम् । अङ्गुलमानं तु ।</p>
<blockquote>
<p>तिर्यग्यवोदराण्य् अष्टाव् ऊर्ध्वा वा व्रीहयस् त्रयः ।<br>
प्रमाणम् अङ्गुलस्योक्तं वितस्तिर् द्वादशाङ्गुलः ॥ १९६ ॥ [ध्को ५३४]</p>
</blockquote>
<p>पलपरिमाणम् आह मनुः ।</p>
<blockquote>
<p>पंचकृष्णलको माषस् ते सुवर्णस् तु षोदश ॥ [म् ८।१३४च्द्]<br>
पलं सुवर्णाश् चत्वारः । १९७ ॥ [म् ८।१३५अ]</p>
</blockquote>
<p>इत्य् तेन लौकिकमानेनाष्टतोलकपरिमितपलान्य् विंशतिः षट् तोलकाः पंचमाषकाश् चतस्रो रत्तिकावैदिकपंचाशतः पलेभ्यो [प्।१२८] निष्पद्यन्ते ।</p>
<p>ततः ।</p>
<blockquote>
<p>शान्त्यर्थं जुहुयात्द् अग्नौ घृतम् अष्टोत्तरं शतम् । १९८ ॥ [ध्को ४९६]</p>
</blockquote>
<p>इति मिताक्षराधृतात् । प्राड्विवाको मण्डलभूमेर् दक्षिणदेशे स्वगृह्योक्तविधिनाग्निं संस्थाप्य ॐ अग्नये पावकाय स्वाहेति मिताक्षरोक्तमन्त्रेणाज्येनाष्टोत्तरशतं हुत्वा तस्मिन्न् अग्नौ तल्लौहपिण्डं प्रतप्य तत्पिण्डं जले क्षिप्त्वा पुनः संताप्य जले पुनः क्षिप्त्वा पुनस् तस्मिन् तप्यमाने धर्मावाहनादिहवनान्तपूर्वोक्तविधिं विधाय पिण्डस्थम् अग्निम् एभिः पितामहाद्युक्तैर् मन्त्रैर् अभिमन्त्रयेत् ॐ ।</p>
<blockquote>
<p>त्वम् अग्ने वेदाश् चत्वारस् त्वं च यज्ञेषु हूयसे ।<br>
त्वं मुखं सर्वदेवानां त्वं मुखं ब्रह्मवादिनाम् ॥ १९९ ॥ [पि १२३]<br>
जठरस्थो हि भूतानां ततो वेत्सि शुभाशुभम् ।<br>
पापं पुनासि वै यस्मात् तस्मात् पावक उच्यते ॥ २०० ॥ [पि १२४]<br>
पापेषु दर्शयात्मानम् अर्चिष्मान् भव पावक ।<br>
अथवा शुद्धभावेषु शीतो भव हूताशन ॥ २०१ ॥ [पि १२५]<br>
त्वम् अग्ने सर्वभूतानाम् अन्तश्चरसि साक्षिवत् ।<br>
त्वम् एव देव जानीषे न विदुर् यानि मानवाः ॥ २०२ ॥ [पि १२६]<br>
व्यवहाराभिशस्तो ऽयं मानुषः शुद्धिम् इच्छति ।<br>
तद् एनं संशयाद् अस्माद् धर्मतस् त्रातुम् अर्हसि ॥ २०३ ॥ [पि १२७]</p>
</blockquote>
<p>[प्।१२९]</p>
<p>ततो व्रीहिमर्दनसंस्कृतकरयोर् उपरि सप्ताश्वत्थपत्राणि विन्यस्य सप्तसूत्रैः संवेष्ट्याद्यमण्डले तिष्ठन् प्राड्विवाकेन संदेशानीतं लौहपिण्डम् अनेन याज्ञवल्क्योक्तेनाभिमन्त्रयेत् ।</p>
<blockquote>
<p>त्वम् अग्ने सर्वभूतानां अन्तश्चरति पावक ।<br>
साक्षिवत् पुण्यपापेभ्यो ब्रूहि सत्यं कवे मम ॥ २०४ ॥ [य् २।१०४]</p>
</blockquote>
<p>अस्यार्थः हे अग्ने त्वं सर्वभूतानां जरायुजाण्डजस्वेदजोद्भिज्जानाम् अन्तः शरीराभ्यन्तरे चरसि उपभुक्तान्नपानादीनां पाचकत्वेन वर्तसे सर्वस्य हृदयगतं जानासीति वा । पावक शुद्धिहेतो । कवे अन्तर्दर्शिन् सर्वज्ञेति यावत् । अतः साक्षिवत् पुण्यपापेभ्यः सत्यं ब्रूहि । पुण्यपापेभ्य इति ल्यब्लोपे पंचमी । पुण्यपापान्य् अवेक्ष्य सत्यं ब्रूहि दर्शयेत्य् अर्थः ।</p>
<p>तदनन्तरं याज्ञवल्क्यः ।</p>
<blockquote>
<p>तस्येत्य् उक्तवतो लौहं पंचाशत् पलिकं समम् ।<br>
अग्निवर्णं न्यसेत् पिण्डं हस्तयोर् उभयोर् अपि ॥ २०५ ॥ [य् २।१०५]</p>
</blockquote>
<p>न्यसेद् राजा प्राड्विवाको वा ।</p>
<p>यथा पितामहः ।</p>
<blockquote>
<p>ततस् तं समुपादाय राजा धर्मपरायणः ।<br>
संदंशेन नियुक्तो वा हस्तयोर् ह्य् अस्य निक्षिपेत् ॥ २०६ ॥ [पि १२८]</p>
</blockquote>
<p>[प्।१३०]</p>
<p>तं लौहपिण्डं । नियुक्तः प्राड्विवाकः । अस्य दिव्यकर्तुः ।</p>
<p>याज्ञवल्क्यः ।</p>
<blockquote>
<p>स तम् आदाय सप्तैव मण्डलानि शनैर् व्रजेत् ॥ २०७ ॥ [य् २।१०६अब्]</p>
</blockquote>
<p>एककारेण मण्डलेष्व् एव पादन्यासो मण्डलान् अतिक्रमणं च दर्शितम् ।</p>
<p>व्यक्तम् आह पितामहः ।</p>
<blockquote>
<p>न मण्डलम् अतिक्रामेन् नाप्य् अर्वाक् स्थापयेत् पदम् । [पि १२९च्द्]<br>
अष्टमं मण्डलं गत्वा नवमं क्षेपयेद् बुधः ॥ २०८ ॥ [पि १३० अब्]</p>
</blockquote>
<p>कालिकापुराणम् ।</p>
<blockquote>
<p>मण्डलानि तथा सप्तं षोडशाङ्गुलमानतः ।<br>
तावद् अन्तरितो गच्छेद् गत्वा नवतृणे क्षिपेत् ॥ २०९ ॥ [ध्को ४९८]</p>
</blockquote>
<p>अत्र च गन्तव्यानि सप्तैव मण्डलानि यतः प्रथमे तिष्ठति नवमे क्षिपति तेन न विरुध्यते ।</p>
<p>याज्ञवल्क्यः ।</p>
<blockquote>
<p>अन्तरा पतिते पिण्डे संदेहे वा पुनर् हरेत् ॥ २१० ॥ [य् २।१०७च्द्]</p>
</blockquote>
<p>संदेहे दग्धत्वादग्धत्वसंदेहे । पुनर् हरेत् तस्मिन्न् एव प्रयोगे पिण्डं पुनर् आरोप्य शेषं समापयेत् न तु प्रयोगान्तरम् आरोपमाणमात्रस्य पुनर् विधानात् तत्प्रयोगस्य विगुणत्वानिश्चयाच् च ।</p>
<p>कात्यायनः ।</p>
<blockquote>
<p>प्रस्खलन्न् अभियुक्तश् चेत् स्थानाद् अन्यत्र दह्यते ।<br>
न दग्धं तं विदुर् देवांस् तस्य भूयो ऽपि दापयेत् ॥ २११ ॥ [क् ४४१]</p>
</blockquote>
<p>[प्।१३१]</p>
<p>याज्ञवल्क्यः ।</p>
<blockquote>
<p>मुक्त्वाग्निं मृदितव्रीहिर् अदग्धः शुद्धिम् आप्नुयात् ॥ २१२ ॥ [य् २।१०७अब्]</p>
</blockquote>
<p>नारदः ।</p>
<blockquote>
<p>व्रीहिम् अतिप्रयत्नेन सप्तवारांश् च मर्दयेत् ॥ २१३ ॥ [न् १।३०२च्द्]</p>
</blockquote>
<p>पितामहः ।</p>
<blockquote>
<p>निर्विशङ्केन तेषां तु हस्ताभ्यां मर्दने कृते ।<br>
निर्विकारे दिनस्यान्ते शुद्धिं तस्य विनिर्दिशेत् ॥ २१४ ॥ [पि १३१]</p>
</blockquote>
<h3 id="अनषठनम">अनुष्ठानम्</h3>
<p><strong>अथाग्निपरीक्षानुष्ठानम् ।</strong></p>
<p>पूर्वेद्युर् भूमिशुद्धिं विधाय परेद्युर् यथापूर्वम् अष्टमण्डलानि षोडशाङ्गुलप्रमाणानि तदन्तरालानि च षोडशाङ्गुलप्रमाणानि नवमं मण्डलम् अपरिमिताङ्गुलप्रमाणं तेषु प्रागग्राङ्कुशानास्तीर्य प्रथमे मण्डले रक्तपुष्पाक्षतम् आदाय ॐ भूर् भुवः स्वर् अग्ने इहागच्छ इह तिष्ठ इत्य् आवाह्य स्थापयित्वा गन्धादिभिः प्राड्विवाको ऽभ्यर्चयेत् । एवं द्वितीये वरुणम् । तृतीये वायुम् । चतुर्थे यमम् । पंचमे इन्द्रम् । षष्ठे कुबेरम् । सप्तमे सोमम् । अष्टमे सूर्यम् । नवमे सर्वदेवताः । ततो मण्डलदक्षिणे स्वगृह्योक्तविधिनाग्निम् उपसमाधाय ॐ अग्नये पावकाय स्वाहेत्य् अनेनाष्टोत्तरशतम् आज्येन शान्तिहोमं कृत्वा तद् अग्नौ लौकिकमानेन चतूरत्तिकाधिकपंचमाषका-[प्।१३२]धिकषट्षष्ट्यधिकशततोलकमितं कोणरहितम् अष्टाङ्गुलं लौहपिण्डं प्रतप्य जले प्रक्षिप्य पुनः प्रतप्य पुनर् जले प्रक्षिप्य पुनः प्रतप्य तत् पिण्डे धर्मावाहनादिसर्वदेवतापूजां हवान्तां तुलोक्तां विधाय दक्षिणां दद्यात् । उपोषितस्य स्नातस्यार्द्रवाससो गत्वाद्यमण्डले तिष्ठतो व्रीहिमर्दनकरसंस्कारं विधाय प्रतिज्ञापत्रं समन्त्रकं कर्तुः शिरसि बद्ध्वा प्राड्विवाकस् तृतीये तापे ऽयःपिण्डस्थम् अग्निम् अभिमन्त्रयेद् एभिः ।</p>
<p>ॐ</p>
<blockquote>
<p>त्वम् अग्ने वेदाश् चत्वारस् त्वं च यज्ञेषु हूयसे ।<br>
त्वं मुखं सर्वदेवानां त्वं मुखं ब्रह्मवादिनाम् ॥ २१५ ॥ [पि १२३]<br>
जठरस्थो हि भूतानां ततो वेत्सि शुभाशुभम् ।<br>
पापं पुनासि वै यस्मात् तस्मात् पावक उच्यते ॥ २१६ ॥ [पि १२४]<br>
पापेषु दर्शयात्मानम् अर्चिष्मान् भव पावक ।<br>
अथवा शुद्धभावेन शीतो भव हुताशन ॥ २१७ ॥ [पि १२५]<br>
त्वम् अग्ने सर्वभूतानाम् अन्तश्चरसि साक्षिवत् ।<br>
त्वम् एव देव जानीषे न विदुर् यानि मानवाः ॥ २१८ ॥ [पि १२६ ]<br>
व्यवहाराभिशस्तो ऽयं मानुषः शुद्धिम् इच्छति ।<br>
तद् एनं संशयाद् अस्माद् धर्मतस् त्रातुम् अर्हसि ॥ २१९ ॥ [पि १२७]</p>
</blockquote>
<p>[प्।१३३]</p>
<p>ततः कर्तृहस्तयोर् उपरि सप्ताश्वत्थपत्राणि सप्तशमीपत्राणि सप्तदूर्वापत्राणि दध्यक्तान् यवान् पुष्पाणि च न्यस्य शुक्लसूत्रेण सप्तकृत्या वेष्टयेत् । कर्ता लौहपिण्डस्थम् अग्निम् अभिमन्त्रयेद् अनेन मन्त्रेण ।</p>
<blockquote>
<p>त्वम् अग्ने सर्वभूतानाम् अन्तश्चरसि पावक ।<br>
साक्षिवत् पुण्यपापएभ्यो ब्रूहि सत्यं कवे मम ॥ २२० ॥ [य् २।१०४]</p>
</blockquote>
<p>ततस् तद् धस्तयोर् उपरि लौहपिण्डं निदध्यात् । ततस् तं गृहीत्वा शनैर् अकुटिलं क्रमशः सप्तमण्डलानि गत्वा नवमण्डलस्थतृणोपरि त्यजेत् । ततः पुनर् अपि व्रीहिभिर् मर्दयेत् । अदग्धश् चेत् शुद्धिम् आप्नुयात् । अन्तरापतिते पिण्डे दग्धादग्धत्वसंदेहे वा पुनर् हरेत् । स्खलने हस्तयोर् अन्यत्र दाहे न दोषः । ततो गुरुपुरोहितादीन् दक्षिणाभिः परितोषयेत् ।</p>
<h2 id="उदकपरकष">उदकपरीक्षा</h2>
<p><strong>अथ उदकपरीक्षा ।</strong></p>
<p>पितामहः ।</p>
<blockquote>
<p>तोयस्याथ प्रवक्ष्यामि विधिं धर्म्यं सनातनम् ।<br>
मण्डलं पुष्पधूपाभ्यां कारयेत् सुविचक्षणः ॥ [पि १३२]</p>
</blockquote>
<p>[प्।१३४]</p>
<blockquote>
<p>शरान् संपूजयेद् भक्त्या वैणवं च धनुस् तथा ॥ २२१ ॥ [पि १३३ अब्]</p>
</blockquote>
<p>तत्र प्रथमो वरुणं पूजयेत् ।</p>
<p>यथा नारदः ।</p>
<blockquote>
<p>गन्धमाल्यैः सुरभिभिर् मधुक्षीरघृतादिभिः ।<br>
वरुणाय प्रकुर्वीत पूजाम् आदौ समाहितः ॥ २२२ ॥ [ध्को ५०१]</p>
</blockquote>
<p>ततो धर्मावाहनादिसकलदेवतापूजाहोमसमन्त्रकप्रतिज्ञापत्रशिरोनिवेशितान्तं कर्म कुर्यात् ।</p>
<p>कात्यायनः ।</p>
<blockquote>
<p>शरांस् त्व् अनायसाग्रांस् तु प्रकुर्वीत विशुद्धये ।<br>
वेणुकाष्ठम् अंशांश् चैव क्षेप्ता च सुदृधं क्षिपेत् ॥ २२३ ॥ [क् ४४२]</p>
</blockquote>
<p>पितामहः ।</p>
<blockquote>
<p>क्षेप्ता च क्षत्रियः कार्यस् तद्वृत्तिर् ब्राह्मणो ऽथवा ।<br>
अक्रूरहृदयः शान्तः सोपवासस् तथा शुचिः ॥ २२४ ॥ [पि १४१]<br>
इषुं न प्रक्षिपेद् धीमान् मारुते वाति वा भृशम् ।<br>
विषमे भूप्रदेशे च वृक्षस्थाणुसमाकुले ॥ २२५ ॥ [पि १४७]</p>
</blockquote>
<p>नारदः ।</p>
<blockquote>
<p>क्रूरं धनुः सप्तशतं मध्यमं षट्शतं स्मृतम् ।<br>
मन्दं पंचशतं प्रोक्तम् एष ज्ञेयो धनुर्विधिः ॥ २२६ ॥ [न् १।३०७]</p>
</blockquote>
<p>अङ्गुलीनां सप्ताधिकं शतं यस्य धनुषः परिमाणः तत्सप्तशतम् एव षट्शतादिकम् ।</p>
<p>[प्।१३५]</p>
<p>पितामहः ।</p>
<blockquote>
<p>मध्यमेन तु चापेन प्रक्षिपेत् तु शरत्रयम् ।<br>
हस्तानां तु शते सार्द्धे लक्ष्यं कृत्वा विचक्षणः ॥ २२७ ॥ [ध्को ५०४]<br>
तेषां च प्रेषितानां तु शराणां शास्त्रदेशनात् ।<br>
मध्यमस् तु शरो ग्राह्यः पुरुषेण बलीयसा ॥ २२८ ॥ [ध्को ५०४]<br>
शराणां पतनं ग्राह्यं सर्पणं परिवर्जयेत् ।<br>
सर्पन् सर्पन् शरो याति दुराद् दूरतरं यतः ॥ २२९ ॥ [पि १४६]</p>
</blockquote>
<p>पतनं ग्राह्यम् इति शरपतनस्थानपर्यन्तं गच्छेद् इत्य् अर्थः । तेन प्रसरणपक्षे ऽपि पतनस्थानकशरग्रहणं ततश् च प्रथमतः पुरुषान्तरेण तत्स्थाने शर आनेतव्यः ।</p>
<p>नारदः ।</p>
<p>नदीषु नातिवेगासु तडागेषु सरःसु च ।</p>
<p>ह्रदेषु स्थिरतोयेषु कुर्यात् पुंसां निमज्जनं ॥ २३० ॥ [न् १।३०५]</p>
<p>नातिवेदासु स्थितिविरोधिवेगशून्यासु ।</p>
<p>विष्णुः ।</p>
<blockquote>
<p>पङ्कशैवालदुष्टग्राहमत्स्यजलौकादिवर्जिते ॥ २३१ ॥ [वि १२।२]<br>
तस्य नाभिमात्रजले मग्नस्यारागद्वेषिणः पुरुषसान्यस्योरू गृहीत्वाभिमन्त्रिताम्भः प्रविशेत् ॥ २३२ ॥ [वि १२।३]<br>
तत्समकालं च नातिक्रूरमृदुना धनुषा पुरुषो परः शरमोक्षं कुर्यात् ॥ २३३ ॥ [वि १२।४]</p>
</blockquote>
<p>[प्।१३६]</p>
<p>तस्य शोध्यस्येत्य् अर्थः । अन्यथा तस्येति व्यर्थं स्यात् । अन्यपुरुषस्य स्तम्भधारणम् आह स्मृतिः ।</p>
<blockquote>
<p>उदके प्राण्मुखस् तिष्ठेद् धर्मस्थूणां प्रगृह्य च ॥ २३४ ॥ [ध्को ५०५]</p>
</blockquote>
<p>प्राड्विवाककर्तृजलाभिमन्त्रणम् आह पितामहः ।</p>
<blockquote>
<p>तोय त्वं प्राणिनां प्राणः सृष्टेर् आद्यं तु निर्मितम् ।<br>
शुद्धेश् च कारणं प्रोक्तं द्रव्याणां देहिना तथा ॥ २३५ ॥ [पि १३९]<br>
अतस् त्वं दर्शयात्मानं शुभाशुभपरीक्षणे ॥ २३६ ॥ [पि १४०]</p>
</blockquote>
<p>शोध्यकर्तृकाभिमन्त्रणम् आह याज्ञवल्क्यः ।</p>
<blockquote>
<p>सत्येन माभिरक्षस्व वरुणेत्य् अभिशाप्य कम् ।<br>
नाभिमात्रोदकस्थस्य गृहीत्वोरू जलं विशेत् ॥ २३७ ॥ [य् २।१०८]</p>
</blockquote>
<p>मा माम् । अभिशाप्य शपथं कारयित्वा । कं जलम् । विशेत् निमज्जेत् । तोरणं च निमज्जनसमीपे समे स्थाने शोध्यकर्णप्रमाणोच्छ्रितं कार्यम् ।</p>
<p>यथा नारदः ।</p>
<blockquote>
<p>गत्वा तु तज् जलस्थानं तटे तोरणम् उच्छ्रितम् ।<br>
कुर्वीत कर्णमात्रं तु भूमिभागे समे शुचौ ॥ २३८ ॥ [ध्को ५००]</p>
</blockquote>
<p>शरमोक्षे विशेषम् आहुर् नारदबृहस्पती ।</p>
<blockquote>
<p>शरप्रक्षेपणस्थानाद् युवा जवसमन्वितः ।<br>
गच्छेत् परमया शक्त्या यत्रासौ मध्यमः शरः ॥ २३९ ॥ [न् १।३०९; ब् ८।५८]<br>
मध्यमं शरम् आदाय पुरुषो ऽन्यस् तथाविधः ।<br>
प्रत्यागच्छेत् तु वेगेन यतः स पुरुषो गतः ॥ २४० ॥ [न् १।३१०; ब् ८।५९]</p>
</blockquote>
<p>[प्।१३७]</p>
<blockquote>
<p>आगन्तस् तु शरग्राही न पश्यति यदा जले ।<br>
अन्तर्जलगतं सम्यक् तदा शुद्धिं विनिर्दिशेत् ॥ २४१ ॥ [न् १।३११; ब् ८।६०]<br>
अन्यथा न विशुद्धः स्याद् एकाङ्गस्यापि दर्शनात् ।<br>
स्थानाद् वान्यत्र गमनाद् यस्मिन् पूर्वं निवेशयेत् ॥ २४२ ॥ [न् १।३१२; ब् ८।६१च्देफ़्]</p>
</blockquote>
<p>जविनौ विशेषयति नारदः ।</p>
<blockquote>
<p>पंचाशतो धावकाणां यौ स्याताम् अधिकौ जव ।<br>
तौ च तत्र नियोक्तव्यौ शरानयनकारणात् ॥ २४३ ॥ [ध्को ५०१]</p>
</blockquote>
<p>एकाङ्गस्यापि दर्शनाद् इति च कर्णाद्यभिप्रायेण ।</p>
<blockquote>
<p>शिरोमात्रं तु दृश्यते न कर्णौ नापि नासिका ।<br>
अप्सु प्रवेशने यस्य शुद्धं तम् अपि निर्दिशेत् ॥ २४४ ॥ [ध्को ५०३]</p>
</blockquote>
<p>इति विशेषाभिधानात् ।</p>
<blockquote>
<p>निमज्जोत्प्लवते यस् तु दष्टश् चेत् प्राणिना नरः ।<br>
पुनस् तत्र निमज्जेत् स दंशचिह्नविचारितः ॥ २४५ ॥ [ध्को ५०३]</p>
</blockquote>
<p>जलान्तर्गतमत्स्यजलौकादिना दष्टः समुत्प्लवते तदा दष्टे पुनर् निमज्जनीयम् इत्य् अर्थः ।</p>
<p>[प्।१३८]</p>
<p>पितामहः ।</p>
<blockquote>
<p>गन्तुश् चापि च कर्तुश् च समं गमनमज्जनम् ।<br>
गच्छेत् तोरणमूलात् तु शरस्थानं जवी नरः ॥ २४६ ॥ [पि १४२]<br>
तस्मिन् गते द्वितीयो ऽपि वेगाद् आदाय शायकम् ।<br>
गच्छेत् तोरणमूलं तु यतः स पुरुषो गतः ॥ २४७ ॥ [पि १४३]<br>
आगन्तुस् तु शरग्राही न पश्यति यदा जले ।<br>
अन्तर्जलगतं सम्यक् तदा शुद्धिं विनिर्दिशेत् ॥ २४८ ॥ [पि १४४]</p>
</blockquote>
<p>अत्र मज्जनसमकालगमनाभिधानाच् छरमोक्षसमकालं गमनं शूलपाण्युक्तम् अयुक्तं मज्जनसमकालक्षिप्तं मध्यमं शरम् आदायेत्य् अपरमुक्तम् अपि प्रमाणशून्यम् । ततश् च त्रिषु शरेषु मुक्तेषु एको वेगवान् मध्यशरपतनस्थानं गत्वा तम् आदाय तत्रैव तिष्ठति । एवं स्थितयोस् तृतीयायां करतालिकायां प्रड्विवाकदत्तायां शोध्यो निमज्जति । तत्समकालम् एव तोरणमूलस्थितो ऽपि द्रुततरं मध्यमशरपतनस्थानं गच्छति । शरग्राही च तस्मिन् प्राप्ते द्रुततरं तोरणमूलं प्राप्यान्तर्जलगतं यदि न पश्यति तदा शुद्धो भवतीति वर्तुलार्थः ।</p>
<p><strong>तत्र प्रयोगः</strong></p>
<p>उक्तलक्षणजलाशयनिकटे तथा तोरणं विधाय उक्तदेशे लक्ष्यं कृत्वा तोरणसमीपे सशरं धनुः जलाशये वरुणम् आवाह्य पूजयित्वा तत्तीरे धर्मादींश् च देवान् हवनान्तम् इष्ट्वा दक्षिणां [प्।१३९] कृत्वा शोध्यस्य शिरसि प्रतिज्ञापत्रं बद्ध्वा प्राड्विवाको जलम् अभिमन्त्रयेत् ।</p>
<pre><code>ॐ
</code></pre>
<blockquote>
<p>तोय त्वं प्राणिनां प्राणः सृष्टेर् आद्यं तु निर्मितम् ।<br>
शुद्धेश् च कारणं प्रोक्तं द्रव्याणां देहिनां तथा ॥ २४९ ॥ [पि १३९]<br>
अतस् त्वं दर्शयात्मानं शुभाशुभपरीक्षणे ॥ २५० ॥ [पि १४०]</p>
</blockquote>
<p>इति मन्त्रेण । शोध्यस् तु ॐ सत्येन माभिरक्षस्व वरुणेत्य् अनेन जलम् अभिमन्त्र्य गृहीतस्थूणस्य शोध्यस्य नाभिमात्रोदकावस्थितस्य बलीयसः प्रङ्मुखपुरुषस्य समीपं जलमध्ये गच्छेत् । ततश् च शरेषु त्रिषु मुक्तेषु मध्यमशरपातस्थाने मध्यमशरं गृहीत्वा जविन्येकस्मिन् पुरुषे स्थिते अन्यस्मिंश् च तोरणमूलस्थिते प्राड्विवाकेन तालत्रये दत्ते शोध्यो गृहीतस्थूणप्राङ्मुखपुरुषोरू गृहीत्वा निमज्जति । तत्समकालम् एव तोरणमूलस्थो ऽपि द्रुतं गच्छति । ततः शरग्राही च तस्मिन् प्राप्ते द्रुतं तोरणमूलं प्राप्य जलान्तःस्थं यदि न पश्यति तदा शुद्धः । कर्णाद्यङ्गं विना शिरोमात्रदर्शने ऽपि शुद्धः । दक्षिणादिकं दद्यात् ।</p>
<h2 id="वषवध">विषविधिः</h2>
<p><strong>अथ विषविधिः ।</strong></p>
<p>नारदः ।</p>
<blockquote>
<p>शार्ङ्गहैमवतं शस्तं गन्धवर्णरसान्वितम् । [न् १।३२२अब्]<br>
अकृत्रिमसमं गूḑहम् अमन्त्रोपहतं च यत् ॥ २५१ ॥ [ध्को ५०७]</p>
</blockquote>
<p>[प्।१४०]</p>
<blockquote>
<p>वर्षे चतुर् यवा मात्रा ग्रीष्मे पञ्च यवाः स्मृताः ।<br>
हेमन्ते स्युः सप्त यवाः शरद्य् अल्पं ततो ऽपि हि ॥ २५२ ॥ [न् १।३२४]<br>
दद्याद् द्विषं सोपवासो देवब्राह्मणसंनिधौ ।<br>
धूपोपहारमन्त्रैश् च पूजयित्वा महेश्वरम् ॥ २५३ ॥ [ध्को ५०८]<br>
द्विजानां संनिधाव् एव दक्षिणाभिमुखे स्थिते ।<br>
उदङ्मुखः प्रङ्मुखो वा दद्याद् विप्रः समाहितः ॥ २५४ ॥ [ध्को ५०८]</p>
</blockquote>
<p>शार्ङ्गस्वरूपम् आह कात्यायनः ।</p>
<blockquote>
<p>अजाशृङ्गनिभं श्यामं सुशीतं शृङ्गसम्भवम् ।<br>
भङ्गे च शृङ्गवेराभं तत्ख्यातं शृङ्गिणं विषम् ॥ [क् ४४६ ]<br>
रक्तस्थम् असितं कुर्यात् कठिनं चैव तत्क्षणात् ॥ [क् ४४७अब्]</p>
</blockquote>
<p>शृङ्गवेरम् आर्द्रकं तदाभं तत्तुल्यम् । रक्तस्थम् इति यद् विषं रक्ते स्थापितं सत्तद्रक्तस्थं श्यामं कठिनं करोतीति अर्थः । अल्पेति षड्यवमात्रेत्य् अर्थः । हेमन्तग्रहणे शिशिरस्यापि ग्रहणं हेमन्तशिशिरयोः समान्तत्वम् इति श्रुतेः । वसन्तस्य सर्वदिव्यसाधारणत्वेन तत्रापि सप्त यवाः सप्त विषस्य वेति याज्ञवल्क्येन [य् २।९८द्] सामान्यतो ऽभिधानात् ।</p>
<p>कात्यायनः ।</p>
<blockquote>
<p>पूर्वाह्णे शीतले देशे विषं देयं तु देहिनाम् ।<br>
घृतेन योजितं श्लक्ष्णं पिष्टं त्रिंशद्गुणेन च ॥ २५६ ॥ [क् ४५०]</p>
</blockquote>
<p>देयं प्राड्विवाकेन ।</p>
<p>तत् पाठ्यम् आह पितामहः ।</p>
<p>[प्।१४१]</p>
<blockquote>
<p>दीयमानं करे कृत्वा विषं तु परिशापयेत् ॥ २५७ ॥ [पि १५१]<br>
विष त्वं ब्रह्मणा सृष्टं परीक्षार्थं दुरात्मनाम् ।<br>
पापिनां दर्शयात्मानं शुद्धानाम् अमृतं भव ॥ २५८ ॥ [पि १५२]<br>
मृत्युमूर्ते विष त्वं हि ब्रह्मणा परिनिर्मितम् ।<br>
त्रायस्वैनं नरं पापात् सत्येनास्यामृतं भव ॥ २५९ ॥ [पि १५३]</p>
</blockquote>
<p>परिशापयेत् शपथं कारयेत् ।</p>
<p>शोध्यपाठ्यम् आह याज्ञवल्क्यः ।</p>
<blockquote>
<p>विष त्वं ब्रह्मणः पुत्रः सत्यधर्मे व्यवस्थितः ।<br>
त्रायस्वास्माद् अभिशापात् सत्येन भव मे ऽमृतम् ॥ २६० ॥ [य् २।११०]<br>
एकम् उक्त्वा विषं शार्ङ्गं भक्षयेद् धिमशैलजम् ॥ २६१ ॥ [य् २।१११अब्]</p>
</blockquote>
<p>पितामहः ।</p>
<blockquote>
<p>भक्षिते च यदा सुस्थो मूर्छार्छदिविवर्जितः ।<br>
निर्विकारि दिनस्यान्ते शुद्धं तम् इति निर्दिशेत् ॥ २६२ ॥ [पि १५६]<br>
त्रिरात्रं पंचरात्रं वा पुरुषैः स्वैर् अधिष्ठितम् ।<br>
कुहकादिभयाद् राजा वारयेद् दिव्यकारिणम् ॥ २६३ ॥ [पि १५४]<br>
ओषधीर् मन्त्रयोगांश् च मणीन् अथ विषापहान् ।<br>
कर्तुः शरीरसंस्थांश् च गूढोत्पन्नान् परीक्षयेत् ॥ २६४ ॥ [पि १५५]</p>
</blockquote>
<p>विषतन्त्रे वेगो रोमांश् चमाद्यो रचयति विषजः स्वेदवक्त्रोपशेषौ तस्योर्द्ध्वस् तत्परौ द्वौ वपुषि जनयतो वर्णभेदप्रवेपौ यो वेगः पंचमो ऽसौ नयनविरसतां कण्ठभङ्गं च हिक्कां षष्ठो निश्वासमोहौ वितरति मृतिं सप्तमो भक्षकस्य ।</p>
<p>[प्।१४२]</p>
<p>बृहस्पतिः ।</p>
<p>विधिदत्तं विषं येन जीर्णं मन्त्रौạसधं विना ।</p>
<p>स शुद्धः स्याद् अन्यथा तु दण्ड्यो दाप्यश्फ़् च तद् धनम् ॥ २६५ ॥ [ब् ८।६४]</p>
<h3 id="परयग-1">प्रयोगः</h3>
<p><strong>अथात्र प्रयोगः ।</strong></p>
<p>सोपवासः प्राड्विवाकः शिवं संपूज्य तत्पुरतो विषम् उक्तपरिमाणं पिष्टं त्रिंशद् गुणघृतयुक्तं संस्थाप्य धर्मादीन् हवनान्तम् इष्ट्वा दक्षिणां दत्त्वा शोध्यशिरसि प्रतिज्ञापत्रं निधाय</p>
<pre><code>ॐ
</code></pre>
<blockquote>
<p>विष त्वं ब्रह्मणा सृष्टं परीक्षार्थं दुरात्मनाम् ।<br>
पापिनां दर्शयात्मानं शुद्धानाम् अमृतं भव ॥ २५८ ॥ [पि १५२]<br>
मृत्युमूर्ते विष त्वं हि ब्रह्मणा परिनिर्मितम् ।<br>
त्रायस्वैनं नरं पापात् सत्येनास्यामृतं भव ॥ २५९ ॥ [पि १५३]</p>
</blockquote>
<p>इत्य् आभ्यां प्राण्मुखः उदङ्मुखओ वा विषम् अभिमन्त्र्य दक्षिणाभिमुखाय शोध्याय ददाति ।</p>
<p>शोध्यस् तु ।</p>
<pre><code>ॐ
</code></pre>
<blockquote>
<p>विष त्वं ब्रह्मणः पुत्रः सत्यधर्मे व्यवस्थितः ।<br>
त्रायस्वास्माद् अभिशापात् सत्येन भव मे ऽमृतम् ॥ २६० ॥ [य् २।११०]</p>
</blockquote>
<p>इत्य् अनेनाभिमन्त्र्य भक्षयति । यदि दिनान्तं निर्विकारस् तदा शुद्ध इति ।</p>
<p>[प्।१४३]</p>
<h2 id="कषवध">कोषविधिः</h2>
<p><strong>अथ कोषविधिः ।</strong></p>
<p>नारदः ।</p>
<blockquote>
<p>पूर्वाह्णे सोपवासस्य स्नातस्याद्रपटस्य च ।<br>
सशूकस्याव्यसिनः कोषपानं विधीयते ॥ [न् १।३२८]<br>
इच्छतः श्रद्दधानस्य देवब्राह्मणसंनिधौ ॥ २६९ ॥ ध्को ५१३]<br>
मद्यपस्त्रीव्यसनिनां कितवानां तथैव च ।<br>
कोषः प्राज्ञैर् न दातवयो ये च नास्तिकवृत्तयः ॥ २७० ॥ [ध्को ४६४]<br>
महापराधे निर्धर्मे कृतघ्ने क्लीबकुत्सिते ।<br>
नास्तिकव्रात्यदासेषु कोषपानं विवर्जयेत् ॥ २७१ ॥ [ध्को ४६४]<br>
तम् आहूयाभिशस्तं तु मण्डलाभ्यान्तरे स्थितम् ।<br>
आदित्याभिमुखं कृत्वा पाययेत् प्रसृतित्रयम् ॥ २७२ ॥ [ध्को ५१३]<br>
ऊर्ध्वं यस्य हि सप्ताहाद् वैकृतं तु महद् भवेत् ।<br>
नाभियोज्यः स विदुषा कृतकालव्यतिक्रमात् ॥ २७३ ॥ [न् १।३३१]</p>
</blockquote>
<p>सशूक आस्तिक इति मिताक्षरा । महापराधी महापातकी । निर्धमो वर्णाश्रमरहितः । कुत्सितः प्रतिलोमजः । दासः कैवर्त्तः । मण्डलाभ्यन्तरे गोमयकृतमण्डलाभ्यन्तरे । वैकृतं रोगादि । महन् नाल्पं तस्य देहिनाम् अपरिहार्यत्वात् ।</p>
<p>तद् आह कात्यायनः ।</p>
<blockquote>
<p>अथ दैवविसंवादे द्विसप्ताहं तु दापयेत् ।<br>
अभियुक्तं प्रयत्नेन तदर्थं दण्डम् एव च ॥ २७४ ॥ [क् ४५६]</p>
</blockquote>
<p>[प्।१४४]</p>
<blockquote>
<p>तस्यैकस्य न सर्वस्य जनस्य यदि तद् भवेत् ।<br>
रोगो ऽग्निर् ज्ञातिमरणम् ऋणं दाप्यो दमं च सः ॥ २७५ ॥ [क् ४५७]<br>
ज्वरातिसारविस्फोटगूढास्थिपरिपीडनम् ।<br>
नेत्ररुग् गलरोगश् च तथोन्मादः प्रजायते ।<br>
शिरोरुग्भुजभङ्गश् च दैविका व्याधयो नृणाम् ॥ २७६ ॥ [क् ४५८]</p>
</blockquote>
<p>गलरोग इत्य् अत्र शूलरोग इति क्वचित् पाठः । द्विसप्ताहं तु महाभियोगस्विषयम् । महाभियोगेष्व् एतानीति [य् २।९५च्] प्रस्तुत्याचतुर्दशकाद् अह्ण इति [य् २।११३अ] याज्ञवल्कयाभिदानात् । मिताक्षराप्य् एवम् [य्म्ता २।११३] ।</p>
<p>यत् तु ।</p>
<blockquote>
<p>त्रिरात्रात् सप्तरात्राद् व द्वादशाहात् द्विसप्तकात् ।<br>
वैकृतं यस्य दृश्यते पापकृत् स उदाहृतः ॥ २७७ ॥ [पि १६१]</p>
</blockquote>
<p>इत्य् पितामहोक्तं तन् महाभियोगात् कृत्स्नद्रव्याद् अर्वाचीनं द्रव्यं त्रिधा विभज्य त्रिरात्रादिपक्षत्रयं व्यवस्थापनीयम् इति मिताक्षरा [य्म्ता २।११३] ।</p>
<p>तथा ।</p>
<blockquote>
<p>भक्तो यो यस्य देवस्य पाययेत् तस्य तज्जलम् ।<br>
समभावे तु देवानाम् आदित्यस्य तु पाययेत् ॥ २७८ ॥ [पि १५७]<br>
दुर्गायाः पाययेच् चौरान् ये च शस्त्रोपजीविनः ।<br>
भास्करस्य तु यत् तोयं ब्राह्मणं तन् न पाययेत् ॥ २७९ ॥ [पि १५८]</p>
</blockquote>
<p>[प्।१४५]</p>
<blockquote>
<p>दुर्गायाः स्नापयेच् छूलम् आदित्यस्य तु मण्डलम् ।<br>
अन्येषाम् अपि देवानां स्नापयेद् आयुधानि च ॥ २८० ॥ [पि १५९]</p>
</blockquote>
<p>अत्र ।</p>
<blockquote>
<p>स्वल्पापराधे देवानां स्नापयित्वायुधोकअम् ।<br>
पाय्यो विकारे चाशुद्धो नियम्यः शुचिर् अन्यथा ॥ २८१ ॥ [क् ४५२]</p>
</blockquote>
<p>इति कात्यायनोक्तविशेषात् महापराधे देवस्नानोदकम् इति विषयभेदः । रत्नाकरो ऽप्य् एवम् । मण्डलं व्योमेत् व्यवहारदीपिका । तस्यां विष्णुः ।</p>
<blockquote>
<p>उग्रान् देवान् समभ्यर्च्य तत् स्नानोदकप्रसृतित्रयं पिबेत् ॥ २८२ ॥ [वि १४।२]<br>
इदं मयान कृतम् इति व्याहरन् देवताभिमुखः ॥ २८३ ॥ [वि १४।३]</p>
</blockquote>
<p>इति एतदनुसाराद् एवान्यत्र । प्रतिज्ञा प्रागुक्ता ।</p>
<p><strong>अत्र प्रयोगः ।</strong></p>
<p>प्राड्विवाको गोमयकृतमण्डलाभ्यन्तरे धर्मावाहनादिसर्वदेवतापूजां हवनान्तां निर्वर्त्य दक्षिणां दत्त्वा समन्त्रकं प्रतिज्ञापत्रकं शोध्यशिरसि निधाय यथाविहितदेवं संपूज्य तत् स्नानोदकम् आनीय ।</p>
<p>[प्।१४६]</p>
<pre><code>ॐ
</code></pre>
<blockquote>
<p>तोय त्वं प्राणिनां प्राणः सृष्टेर् आद्यं तु निर्मितम् ।<br>
शुद्धेश् च कारणं प्रोक्तं द्रवाणां देहिनां तथा ॥ [पि १३९]<br>
अतस् त्वं दर्शयात्मानं शुभाशुभपरीक्षणे ॥ २८४ ॥ [पि १४०]</p>
</blockquote>
<p>इत्य् आभ्याम् अभिमन्त्र्य गोमयकृतमण्डलाभ्यन्तरे स्थितं सोपवासं स्नातार्द्रवासनम् आदित्याभिमुखं ॐ सत्येन माभिरक्षस्व वरुणेत्य् अनेन शोध्यपथितेनाभिमन्त्रितं प्रसृतित्रयं जलम् पाययेत् । ततो यद्य् अवधिकालाभ्यन्तरे रोगादिपीडा न भवति तदा शुद्ध इति । ततो दक्षिणा देया ।</p>
<h2 id="तणडलवध">तण्डुलविधिः</h2>
<p><strong>अथ तण्डुलविधिः ।</strong></p>
<p>पितामहः ।</p>
<blockquote>
<p>चौर्ये तु तण्डुला देया दान्यत्रेति विनिश्चयः । [पि १६३च्द्]<br>
तण्डुलान् कारयेच् छुक्लान् शालेर् नान्यस्य कस्यचित् । [पि १६४अब्]<br>
मृण्मये भाजने कृत्वा आदित्यस्याग्रतः शुचिः ॥ २८५ ॥ [पि १६४च्द्]<br>
स्नानोदकेन संमिश्रान् रात्रौय् तत्रैव वासयेत् ॥ २८६ ॥ [पि १६५अब्]<br>
प्राङ्मुखोपोषितं स्नातं शिरोरोपितपत्रकम् । [पि १६६अब्]<br>
तण्डुलान् भक्षयित्वा तु पत्रे निष्ठीवयेत् त्रिधा । [पि १६६च्द्]<br>
भूर्जस्यैव तु नान्यस्य अभावे पिप्पलस्य तु ॥ २८७ ॥ [पि १६७]<br>
शोणितं दृश्यते यस्य हनुस् तालु च शीर्यते । [पि १६८अब्]<br>
गात्रं च कम्पते यस्य तम् अशुद्धं विनिर्दिशेत् ॥ २८८ ॥ [पि १६८च्द्]</p>
</blockquote>
<p>स्नानोदकेन देवतास्नानोदकेन ।</p>
<p>तथा च कात्यायनः ।</p>
<p>[प्।१४७]</p>
<blockquote>
<p>देवतास्नानपानीयस्निग्धतण्डुलभक्षणे ।<br>
शुद्धनिष्ठीवनाच् छुद्धो नियम्यो ऽशुचिर् अन्यथा ॥ २८९ ॥ [क् ४५३]</p>
</blockquote>
<p>शिरोरोपितपत्रकं तण्डुलान् भक्षयित्वा निष्ठीवयेत् । प्राड्विवाक इति निष्ठीवयेद् इति ण्यन्तान् निरूपितम् । सर्वदिव्यसाधारणं च धर्मावाहनादिहवनान्तं पूर्ववद् इहापि कर्तव्यम् ।</p>
<h2 id="तपतमषवध">तप्तमाषविधिः</h2>
<p><strong>अथ तप्तमाषविधिः ।</strong></p>
<p>पितामहः ।</p>
<blockquote>
<p>कारयेद् आयसं पात्रं ताम्रं वा षोडशाङ्गुलम् ।<br>
चतुरङ्गुलखातं तु मृण्मयं वाथ मण्डलम् ॥ २९० ॥ [पि १७०]</p>
</blockquote>
<p>मण्डलं सूर्यमण्डलाकारं वर्तुलम् इति यावत् ।</p>
<blockquote>
<p>पूरयेद् घृततैलाभ्यां विंशत्या तु पलैस् तु तत् ॥ २९१॥ [पि १७१]<br>
सुवर्णमाषकं तस्मिन् सुतप्ते निक्षिपेत् ततः ।<br>
अङ्गुष्ठाङ्गुलियोगेन उद्धरेत् तप्तमाषकम् ॥ २९२ ॥ [पि १७२]<br>
कराग्रं यो न धुनुयात् विस्फोटो वा न जायते ।<br>
शुद्धो भवति धर्मेण पितामहवचो यथा ॥ २९३ ॥ [पि १७३]</p>
</blockquote>
<p>कल्पान्तरम् आह ।</p>
<blockquote>
<p>सौवर्णे राजते ताम्रे आयसे मृण्मये ऽपि वा ।<br>
गव्यं घृतम् उपादाय तद् अग्नौ तापयेच् छुचिः ॥ २९४ ॥ [पि १७४]<br>
सौवर्णीं राजतीं ताम्रीम् आयसीं च सुशोधिताम् ।<br>
सलिलेन सकृद् धौतां प्रक्षिपेत् तत्र मुद्रिकाम् ॥ २९५ ॥ [पि १७५]</p>
</blockquote>
<p>[प्।१४८]</p>
<blockquote>
<p>भ्रमद्वीचितरङ्गाढ्ये न नखस्पर्शगोचरे ।<br>
परीक्षेत् आर्द्रपर्णेन चुचुकारं सघोषकम् ॥ २९६ ॥ [पि १७६]<br>
ततश् चानेन मन्त्रेण सकृत् तद् अभिमन्त्रयेत् ॥ २९७ ॥ [पि १७७]<br>
परं पवित्रम् अमृतं घृत त्वं यज्ञकर्मसु ।<br>
दह पावक पापं त्वं हिमशीतं शुचौ भव ॥ २९८ ॥ [पि १७८]<br>
उपोषितं ततः स्नातम् आर्द्रवाससम् आगतम् ।<br>
ग्राहयेन् मुद्रिकां तां तु घृतमध्यगतां तथा ॥ २९९ ॥ [पि १७९]<br>
प्रदेशिनीं च तस्याथ परीक्षेयुः परीक्षकाः ।<br>
यस्य विस्पोटका न स्युः शुद्धो ऽसाव् अन्यथाशुचिः ॥ ३०० ॥ [पि १८०]</p>
</blockquote>
<p><strong>प्रयोगस् तु ।</strong></p>
<p>मध्यविधाष्टयवतण्डुलमध्यमिताङ्गुलिषोडशाङ्गुलमितप्रस्तारे तथाविधाङ्गुलिचतुष्टयखाते ताम्रादिघाटिते ऽशक्तौ मृण्मये वा चक्राकारवर्तुले पात्रे लौकिकाष्टरत्तिकाधिकमाषकद्वयाधिकत्रयस्त्रिंशत्तोलकरूपवैदिकपलदशकमितं घृतम् एवं तैलं च निक्षिप्य लौकिकचतुरत्तिकाधिकपञ्चमाषकषट्षष्टितोलकरूपवैदिकविंशतिपलपरिमितं केवलं गव्यघतं वा निक्षिप्य तस्मिन् सुतप्ते सकृद् धौतां पञ्चरत्तिकामितां काञ्चनमुद्रिकां राजतादिकां वा निक्षिपेत् । धर्मावाहनादिहवनान्तं तुलोक्तं सदक्षिणं कर्म कृत्वा ।</p>
<p>[प्।१४९]</p>
<pre><code>ॐ
</code></pre>
<blockquote>
<p>परं पवित्रम् अमृतं घृत त्वं यज्ञकर्मसु ।<br>
दह पावक पापं त्वं हिमशीतं शुचौ भव ॥ ३०१ ॥ [पि १७८]</p>
</blockquote>
<p>इत्य् अनेनाभिमन्त्रयेत् । प्राड्विवाकः ततः कृतोपवासः स्नातार्द्रवासः शोध्यशिरसि प्रतिज्ञापत्र निधाय ।</p>
<pre><code>ॐ
</code></pre>
<blockquote>
<p>त्वम् अग्ने सर्वभूतानाम् अन्तश्चरति पावक ।<br>
साक्षिवत् पुण्यपापेभ्यो ब्रूहि सत्यं कवे मम ॥ ३०२ ॥ [य् २।१०४]</p>
</blockquote>
<p>इत्य् अनेनाभिमन्त्र्यार्द्रपत्रनिक्षेपकृतचुचुकशब्दाद् घृताद् मुद्रिकां तर्जन्यङ्गुष्ठाभ्याम् उत्तोलयेत् । घृततैलाभ्याम् वा तप्तमाषकम् उत्तोलयेत् । अदग्धश् चेत् तदा शुद्ध इति ।</p>
<h2 id="फलवध">फलविधिः</h2>
<p><strong>अथ फलविधिः ।</strong></p>
<p>बृहस्पतिः ।</p>
<blockquote>
<p>आयसं द्वादशपलघटितं फालम् उच्यते ।<br>
अष्टाङ्गुलं बेहवेद् दीर्घं चतुरङ्गुलविस्तरम् ॥ ३०३ ॥ [ब् ८।८०अब्]<br>
अग्निवर्णं ततश् चौरो जिह्वया लेहयेत् सकृत् । [ब् ८।८०च्द्]<br>
न दग्ध्श् चेच् छुद्धिम् इयाद् अन्यथा स तु हीयते ॥ ३०४ ॥ [ब् ८।८०एफ़्]</p>
</blockquote>
<p>चौरो ऽत्र गोचौरः ।</p>
<blockquote>
<p>गोचौरस्य प्रदातव्यं तप्तफालावलेहनम् ॥ ३०५ ॥ [ब् ८।३१च्द्]</p>
</blockquote>
<p>इति स्मृतेर् इति मैथिलाः [व्य्चि ६६०] । अत्रापि त्वम् अग्ने इत्यादिमन्त्रानन्तरम् ।</p>
<p>[प्।१५०]</p>
<blockquote>
<p>आयसं लेलिहानस्य जिह्व्यापि समादिशेत् ॥ ३०६ ॥ [ध्को ५२३]</p>
</blockquote>
<p>इति पितामहोक्तः प्राड्विवाकशोध्याभ्याम् अग्न्यभिमन्त्रणं कार्यम् ।</p>
<h3 id="परयग-2">प्रयोगः</h3>
<p><strong>अथ प्रयोगः ।</strong></p>
<p>लौकिकचत्वारिंशत्तोलकमितं लौहघटितम् अष्टयवमध्यात्मकाङ्गुलाष्ट्दीर्घं तथाविधचतुरङ्गुलप्रस्तारं फालम् अग्नौ च तापयेत् । तत्र प्राड्विवाको धर्मावाहनादिहवनान्तं कर्म कृत्वा दक्षिणां दत्त्वा ।</p>
<pre><code>ॐ
</code></pre>
<blockquote>
<p>त्वम् अग्ने वेदाश् चत्वारस् त्वं च यज्ञेषु हूयते ।<br>
त्वं मुखं सर्वदेवानां त्वं मुखं ब्रह्मवादिनाम् ॥ ३०७ ॥ [पि १२३]<br>
जठरस्थो हि भूतानां ततो वेत्सि शुभाशुभम् ।<br>
पापं पुनासि वै यस्मात् तस्मात् पावक उच्यते ॥ ३०८ ॥ [पि १२४]<br>
पापेषु दर्शयात्मानम् अर्चिष्मान् भव पावक ।<br>
अथवा शुद्धभावेन शीतो भव हुताशन ॥ ३०९ ॥ [पि १२५]<br>
त्वम् एव सर्वभूतानाम् अन्तश्चरसि साक्षिवत् ।<br>
त्वम् एव देव जानीषे न विदुर यानि मानवाः ॥ ३१० ॥ [पि १२६]<br>
व्यवहाराभिशस्तो ऽयं मानुषः शुद्धिम् इच्छति ।<br>
तद् एनं संशयाद् अस्माद् धर्मतस् त्रातुम् अर्हसि ॥ ३११ ॥ [पि १२७]</p>
</blockquote>
<p>इत्य् एतैः फालस्थम् अग्निम् अभिमन्त्रयेत् ।</p>
<p>[प्।१५१]</p>
<p>शोध्यस् तु ।</p>
<blockquote>
<p>त्वम् अग्ने सर्वभूतानाम् अन्तश्चरति पावक ।<br>
साक्षिवत् पुण्यपापेभ्यो ब्रूहि सत्यं कवे मम ॥ ३०२ ॥ [य् २।१०४]</p>
</blockquote>
<p>इत्य् अनेनाभिमन्त्राग्निवर्णं फालं जिह्वया सकृल् लिह्यात् । न दग्धश् चेत् शुद्धः ।</p>
<h2 id="धरमजवध">धर्मजविधिः</h2>
<p><strong>अथ धर्मजविधिः ।</strong></p>
<p>बृहस्पतिः ।</p>
<blockquote>
<p>पत्रद्वये लेखनीयौ धर्माधर्मौ सितासितौ ।<br>
जीवदानादिकैर् मन्त्रैः गायत्र्याद्यैश् च सामभिः ॥ ३१३ ॥ [ब् ८।८२]<br>
आमन्त्र्य पूजयेद् गन्धैः कुसुमैश् च सितासितैः ।<br>
अभ्युक्ष्य पञ्चगव्येन मृत्पिण्डान्तरितौ ततः ।<br>
समौ कृत्वा नवे कुम्भे स्थाप्यौ चानुपलक्षितौ ॥ ३१४ ॥ [ब् ८।८३, ८।८४अब्]<br>
ततः कुम्भात् पिण्डम् एकं गृह्णीयाद् अविलम्बितः । [ब् ८।८४च्द्]<br>
धर्मे गृहीते शुद्धः स्यात् संपूज्यश् च परीक्षकैः ॥ ३१५ ॥ [ब् ८।८५अब्]</p>
</blockquote>
<p>जीवदानमन्त्रस् तु शारदायाम् ।</p>
<blockquote>
<p>पाशाङ्कुशपुटाशक्तिर् वाणीबिन्दुविभूषिता ।<br>
याद्याः सप्त सकारान्ता व्योम सत्येन्दुसंयुतम् । ३१६ ॥ [शाति २३।७२]<br>
तदन्ते हंसमन्त्रः स्यात् ततो ऽमुष्यपदं वदेत् ।<br>
प्राणा इति वदेत् पश्चाद् इह प्राणास् ततः परम् ॥ ३१७ ॥ [शाति २३।७३]<br>
अमुष्यजीव इह स्थितस् ततो ऽमुष्यपदं वदेत् । [शाति २३।७४अब्]<br>
सर्वेन्द्रियाण्य् अमुष्यान्ते वाङ्मनश् चक्षुर् अन्ततः ॥ ३१८ ॥ [शाति २३।७४च्द्]<br>
श्रोत्रघ्राणपदे प्राणा इहागत्य सुखं चिरम् । [शाति २३।७४एफ़्]<br>
तिष्ठत्व् अग्निवधूर् अन्ते प्राणमन्त्रो ऽयम् ईरितः ॥ ३१९ ॥ [शाति २३।७५अब्]<br>
प्रत्यमुष्यपदात् पूर्वं पाशाद्यानि प्रयोजयेत् । [शाति २३।७५च्द्]<br>
प्रयोगेषु समाख्यातः प्राणमन्त्रो मनीषिभिः ॥ ३२० ॥ [शाति २३।७६अब्]</p>
</blockquote>
<p>पाशाङ्कुशपुटाशक्तिर् इत्य् अनेन प्रथमं पाशबीजम् ॐ । ततः शक्तिबीजं ह्रीं । ततो ऽङ्कुशबीजं क्रों । तेन आं ह्रीं क्रों । वाणियकारः बिन्दुविभूषितः तेन यं । याद्याः सप्त सकारान्ता उद्धृतयकारम् आदाय ।</p>
<blockquote>
<p>सप्ताङ्कुशवाय्वनलाव् अग्निवरुणबीजानि । ३२० ॥</p>
</blockquote>
<p>इत्य् अत्रोक्तेः पृथग् उपन्यासः सप्तानां सबिन्दुत्वार्थः । अत एवान्यत्र बीजानीत्य् उक्तम् । व्योमसत्येन्दुभूषितं व्योमहकारः सत्य उकार इन्दुर् बिन्दुः । तेनाहों अमुष्येति षष्ट्यन्तदेवतानामोपलक्षणम् ।</p>
<blockquote>
<p>अदः पदं हि यद् रूपं यत्र मन्त्रे प्रदृश्यते ।<br>
साध्याभिधानं तद् रूपं तत्र स्थाने नियोजयेत् ॥ ३२१ ॥</p>
</blockquote>
<p>इति नारायणीयात् । अग्निवधुः स्वाहा । गायत्र्यादिसामाज्ञाने [प्।१५३] तु सप्रणवव्याहृतिगायत्रीमात्रं पठितव्यम् ।</p>
<blockquote>
<p>जपहोमादि यत् किंचित् कृत्स्नोक्तं सम्भवेन् न चेत् ।<br>
सर्वं व्याहृतिभिः कुर्याद् गायत्र्या प्रणवेन च ॥ ३२२ ॥ [य्म्ता ३।३२५]</p>
</blockquote>
<p>इति मिताक्षराधृतषट्त्रिंशन्मतवचनदर्शनात् ।</p>
<p>अत्रापि तथा कल्प्यते पितामहः ।</p>
<blockquote>
<p>अधुना संप्रवक्ष्यामि धर्माधर्मपरीक्षणम् ।<br>
हन्तृ̄णां याचमानानां प्रायश्चित्तार्थिनां नृणाम् ॥ ३२३ ॥ [पि १८१]<br>
राजतं कारयेद् धर्मम् अधर्मं सीमकायसम् ।<br>
लिखेद् भूर्जे पटे वापि धर्माधर्मौ सितासितौ ॥ ३२४ ॥ [पि १८२]<br>
अभ्युक्ष्य पञ्चगव्येन गन्धमाल्यैः समर्चयेत् ।<br>
सितपुष्पस् तु धर्मः स्याद् अधर्मो ऽसितपुष्पकः ॥ ३२५ ॥ [पि १८३]<br>
एवं विधायोपलिख्य पिण्डयोस् तौ निधापयेत् ।<br>
गोमयेन मृदा वापि पिण्डौ कार्यौ समौ ततः ॥ ३२६ ॥ [पि १८४]<br>
मृद्भाण्डके ऽनुपहते स्थाप्यौ चानुपलक्षितौ ।<br>
उपलिप्ते शुचौ देशे देवब्राह्मणसंनिधौ ॥ ३२७ ॥ [पि १८५]<br>
आवाहयेत् ततो देवान् लोकपालांश् च पूर्ववत् ।<br>
धर्मावाहनपूर्वं तु प्रतिज्ञापत्रकं लिखेत् ॥ ३२८ ॥ [पि १८६]<br>
यदि पापवियुक्तो ऽहं धर्मस् त्व् आयाच् च मे करम् । [पि १८७अब्]<br>
अभियुकस् तयोश् चैकं प्रगृह्णीताविलम्बितः ॥ ३२९ ॥ [पि १८८अब्]</p>
</blockquote>
<p>[प्।१५४]</p>
<blockquote>
<p>धर्मे गृहीते शुद्धः स्याद् अधर्मे स तु हीयते । [पि १८८च्द्]<br>
एवं समासतः प्रोक्तं धर्माधर्मपरीक्षणम् ॥ ३३० ॥ [पि १८९]</p>
</blockquote>
<p>हन्तृ̄णाम् इति साहसाभियोगेषु । याचमानानाम् इति अत्यन्तार्थाभियोगेषु । प्रायश्चित्तार्थिनाम् इति पावकाभियोगेषु ।</p>
<p><strong>तत्र प्रयोगः ।</strong></p>
<p>पत्रद्वये शुक्लं कृष्णम् अधर्मं पुत्तलकरूपं निधाय । आं ह्रीं क्रों यं रं लं वं शं षं हों हंसः धर्मस्य प्राणा इह प्राणाः आम् इत्यादिधर्मस्य जीव इह स्थितः आम् इत्यादिधर्मस्य वाङ्मनश्चक्षुःश्रोत्रघ्राणप्राणा इहागत्य सुखं चिरं तिष्ठन्तु स्वाहेत्य् अनेन जीवदानं धर्मप्रतिमायाम् । एवम् अधर्मप्रतिमायां कृत्वा गायत्र्यादिसामज्ञाने तेनैव नो चेत् सप्रणवव्याहृतिगायत्रीं पठित्वा धर्मस्यावाहनादिकं कृत्वा यथाक्रमं शुक्लपुष्पयुक्तं धर्मं कृष्णपुष्पयुक्तम् अधर्मं मृत्पिण्डद्वये कृत्वा नवे कुम्भे स्थापयेत् । प्राड्विवाकस् ततो देवब्राह्मणसंनिधौ धर्मावाहनादिहवनान्तं कर्म कृत्वा दक्षिणां दत्त्वा समन्त्रकप्रतिज्ञापत्रं लिखित्वा शोध्यशिरसि दद्यात् । शोध्यस् तु ।</p>
<pre><code>ॐ
</code></pre>
<blockquote>
<p>यदि पापवियुक्तो ऽहं धर्मस् तु आयाच् च मे करम् ॥ ३३१ ॥ [पि १८७अब्]</p>
</blockquote>
<p>इत्य् उच्चार्य कुम्भात् तयोर् एकं गृह्णीयात् । धर्मं गृहीते शुद्ध इति । अन्यथा त्व् अशुद्ध इति ।</p>
<h2 id="शपथवध">शपथविधिः</h2>
<p><strong>अथ शपथविधिः ।</strong></p>
<p>मनुः ।</p>
<blockquote>
<p>सत्येन शापयेद् विप्रं क्षत्रियं वाहनायुधैः ।<br>
गोबीजकाञ्चनैर् वैश्यं शूद्रं सर्वैस् तु पातकैः ॥ ३३२ ॥ [म् ८।११३]<br>
पुत्रदारस्य वाप्य् एनं शिरांसि स्पर्शयेत् पृथक् ॥ ३३३ ॥ [म् ८।११४च्द्]</p>
</blockquote>
<p>मयेइतत् कृतं न कृतं वा सत्यम् इत्य् उच्चारणेन ब्राह्मणं शापयेत् । सम्भाव्यमानं चालीकव्यलीकत्वं तदुक्तस्यालिकत्वं मिथ्यात्वं निवेशयेत् । उक्तम् इदं सत्यम् इत्य् अवगमयेद् इत्य् अर्थः ।</p>
<p>तदवगमप्रकारम् आह कात्यायनः ।</p>
<blockquote>
<p>आ चतुर्दशकाद् अह्नो यस्य नो राजदैविकम् ।<br>
व्यसनं जायते घोरं स ज्ञेयः शपथे शुचिः ॥ ३३४ ॥ [क् ४६३]</p>
</blockquote>
<p>व्यसनं आपत् । घोरम् अतिपीडाकरम् । अल्पस्थ शरीरधर्मत्वात् तच् च प्रागुक्तरोगादि । एवं मयैतत् कृतं न कृतं वेति प्रतिज्ञाम् उच्चारयन्तं वाहनस्पर्शनेन एवम् आयुधेनापि क्षत्रियम् । एवं [प्।१५६] गोबीजकाञ्चनानाम् अन्यतमेन वैश्यम् । सर्वैः पातकैर् इति वृथाकरेण पातकहेतुत्वात् । पातकैः प्रकृतैः गोबीजकाञ्चनैः सर्वैर् मिलितैः । तेन मयैतत् कृतं न कृतं वेति प्रतिज्ञाम् उच्चारयन्तम् गोबीजकाञ्चनत्रितयस्पर्शनेन शूद्रम् इति । एतेषां स्पर्शने किं मानम् इति चेत् ।</p>
<blockquote>
<p>पुत्रदारस्य वाप्य् एनं शिरांसि स्पर्शयेत् पृथक् ॥ ३३३ ॥ [म् ८।११४च्द्]</p>
</blockquote>
<p>इति मनुवचनान्तरे तथा दर्शनात् । एनं शपथकारिणम् । ततश् च मयैतत् कृतं न कृतं वेति प्रतिज्ञाम् उच्चारयनतम् पुत्रस्य दाराणाम् वा शिरः स्पर्शयेत् । एवं वक्ष्यमाणस्पर्शे कल्प्यम् । स्पर्शनं तु दक्षिणकरेण ।</p>
<blockquote>
<p>यत्रोपदिश्यते कर्म कर्तुर् अङ्गं न तूच्यते ।<br>
दक्षिणस् तत्र विज्ञेयः कर्मणां पारगः करः ॥ ३३६ ॥ [क् ४६२]</p>
</blockquote>
<p>इति कात्यायनोक्तेः । अत एव विष्णुना दूर्वाकराद्यभिहितम् ।</p>
<p>यथा ।</p>
<blockquote>
<p>सर्वेष्व् एवार्थजातेषु मूल्यं कनकं प्रकल्पयेत् ॥ ३३७ ॥ [वि ९।४]<br>
तत्र कृष्णलोने शूद्रं दूर्वाकरं शापयेत् ॥ ३३८ ॥ [वि ९।५]<br>
द्विकृष्णलोने तिलकरम् ॥ ३३९ ॥ [वि ९।६]<br>
त्रिकृष्णलोने जलकरम् ॥ ३४० ॥ [वि ९।७]<br>
चतुःकृष्णलोने सुवर्णकरम् ॥ ३४१ ॥ [वि ९।८]<br>
पञ्चकृष्णलोने सीतोद्धृतमहीकरम् ॥ ३४२ ॥ [वि ९।९]</p>
</blockquote>
<p>[प्।१५७]</p>
<blockquote>
<p>सुवर्णाद् अर्धोने कोषो देयः शूद्रस्य ॥ ३४३ ॥ [वि ९।१०]</p>
</blockquote>
<p>तथा ।</p>
<blockquote>
<p>द्विगुणे ऽर्थे यथाविहिता समयक्रिया वैश्यस्य ॥ ३४४ ॥ [वि ९।१२]<br>
त्रिगुणे ऽर्थे राजन्यस्य ॥ ३४५ ॥ [वि ९।१३]<br>
चतुर्गुणे ऽर्थे ब्राह्मणस्य ॥ ३४६ ॥ [वि ९।१४]</p>
</blockquote>
<p>इति । कृष्णलोने काञ्चनरत्तिकामूल्यद्रव्याद् ऊने ।</p>
<p>एवम् अन्यत्र बृहस्पतिः ।</p>
<blockquote>
<p>सत्यं वाहनशस्त्राणि गोबीजकनकानि च ।<br>
देवब्राह्मणपादांश् च पुत्रदारशिरांसि च ॥ ३४७ ॥ [ब् ८।३३]<br>
इत्य् एते शपथाः प्रोक्ताः स्वल्पे ऽर्थे सुकराः सदा ।<br>
साहसेष्व् अभियोगेषु दिव्यान्य् आहुर् विशोधनम् ॥ ३४८ ॥ [ब् ८।३४]</p>
</blockquote>
<p>स्वल्पे ऽर्थे धर्मजादिविषयाद् अल्पविषय इत्य् अर्थः । अत्र शपथानां दिव्याद् भेदेनोपन्यासाद् धटादिमध्ये ऽगणितत्वाच् च न दिव्यत्वम् । अतो ऽत्र दिव्यधर्माणाम् उपवासर्द्रवासस्त्वादिना नातिदेशः । शौचार्थं तु स्नानाचमनादीनाम् आदरः कर्तव्यः ।</p>
<p>यमः ।</p>
<blockquote>
<p>कृत्वा मृषा तु शपथं कीटस्य वधसंयुतम् ।<br>
अनृतेन च युज्यते वधेन च तथा नरः ॥ ३४९ ॥ [ध्को ४४२]</p>
</blockquote>
<p>[प्।१५८]</p>
<blockquote>
<p>तस्मान् न शपथं कुर्यान् नरो मिथ्या वधेप्सितम् ॥ ३५० ॥ [ध्को ४४२]</p>
</blockquote>
<p>कीटस्येति प्राणिमात्रोपलक्षणम् । तेन प्राणिनो ऽत्यन्तानुपयुक्तस्यापि वधसंयुक्तः शपथो ऽनर्थहेतुस् तद्वधपापेन मृषा शपथकर्ता युज्यत इत्य् अर्थः ।</p>
<p>इत्य् वध्यघटीयश्रीहरिहरभट्टाचार्यात्मजश्रीरघुनन्दनभट्टाचार्यविरचिते स्मृतितत्त्वे दिव्यतत्त्वं समाप्तम् ॥</p>

  </div>
</article>


        <div id="disqus_thread"></div>
<script type="text/javascript">

  (function() {
    
    
    if (window.location.hostname == "localhost")
      return;

    var dsq = document.createElement('script'); dsq.type = 'text/javascript'; dsq.async = true;
    var disqus_shortname = 'vvasuki-site';
    dsq.src = '//' + disqus_shortname + '.disqus.com/embed.js';
    (document.getElementsByTagName('head')[0] || document.getElementsByTagName('body')[0]).appendChild(dsq);
  })();
</script>
<noscript>Please enable JavaScript to view the <a href="https://disqus.com/?ref_noscript">comments powered by Disqus.</a></noscript>

        





<aside class="card border noPrint" id="section-tree-item-">
    <div class="card-title bg-light-gray border d-flex justify-content-between">
        <a href="https://vishvAsa.github.io/kalpAntaram/divyatattvam/">दिव्य-तत्त्वम् </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: दिव्य-तत्त्वम्</li>
        
        <li>unicode_script: devanagari</li>
        
    </nav>
</aside>

      </main>
    </div>
    <footer class="bg-yellow  p-1" role="contentinfo">
  

  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kalpAntaram/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kalpAntaram/actions/workflows/build.yml"><img src="https://github.com/vishvAsa/kalpAntaram/actions/workflows/build.yml/badge.svg"> Built </a> on 2022 Jul 10 02:54:22 UTC. (<a href="http://google.com/search?q=02%3a54%3a22%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_uiLib.onDocumentReadyTasks();
  </script>
  
</html>
