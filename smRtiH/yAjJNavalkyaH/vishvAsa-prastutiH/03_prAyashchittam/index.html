<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>कल्पान्तरे विश्वासटिप्पन्यः  | ०३ प्रायश्चित्तम्</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.83.1" />
    
    
      <META NAME="ROBOTS" CONTENT="INDEX, FOLLOW">
    

    <link href="/kalpAntaram/smRtiH/yAjJNavalkyaH/vishvAsa-prastutiH/03_prAyashchittam/" rel="alternate" type="application/rss+xml" title="कल्पान्तरे विश्वासटिप्पन्यः" />
    <link href="/kalpAntaram/smRtiH/yAjJNavalkyaH/vishvAsa-prastutiH/03_prAyashchittam/" rel="feed" type="application/rss+xml" title="कल्पान्तरे विश्वासटिप्पन्यः" />

    <meta property="og:title" content="०३ प्रायश्चित्तम्" />
<meta property="og:description" content="१. आशौच-प्रकरणम् ऊन-द्वि-वर्षं निखनेन्
न कुर्याद् उदकं ततः।
आ-श्मशानाद् अनुव्रज्य
इतरो ज्ञातिभिर् वृतः ॥ ३.१ ॥
यम-सूक्तं तथा गाथा
जपद्भिर् लौकिक&#43;अग्निना।
स दग्धव्य उपेतश् चेद्
आहित&#43;अग्न्य्-आवृत&#43;अर्थवत् ॥ ३.२ ॥
सप्तमाद् दशमाद् वा ऽपि
ज्ञातयो ऽभ्युपयन्त्य् अपः।
अप नः शोशुचद् अघम्
अनेन पितृ-दिङ्-मुखाः ॥ ३.३ ॥
एवं मातामहाऽऽचार्य-
प्रेतानाम् उदक-क्रिया।
काम&#43;उदकं सखि-प्रत्ता-
स्वस्रीय-श्वशुरर्त्विजाम् ॥ ३.४ ॥
सकृत् प्रसिञ्चन्त्य् उदकं
नाम-गोत्रेण वाग्-यताः।
न ब्रह्म-चारिणः कुर्युर्
उदकं पतितास् तथा ॥ ३.५ ॥
पाखण्ड्य्-अनाश्रिताः स्तेना" />
<meta property="og:type" content="article" />
<meta property="og:url" content="https://vishvAsa.github.io/kalpAntaram/smRtiH/yAjJNavalkyaH/vishvAsa-prastutiH/03_prAyashchittam/" /><meta property="article:section" content="smRtiH" />



<meta itemprop="name" content="०३ प्रायश्चित्तम्">
<meta itemprop="description" content="१. आशौच-प्रकरणम् ऊन-द्वि-वर्षं निखनेन्
न कुर्याद् उदकं ततः।
आ-श्मशानाद् अनुव्रज्य
इतरो ज्ञातिभिर् वृतः ॥ ३.१ ॥
यम-सूक्तं तथा गाथा
जपद्भिर् लौकिक&#43;अग्निना।
स दग्धव्य उपेतश् चेद्
आहित&#43;अग्न्य्-आवृत&#43;अर्थवत् ॥ ३.२ ॥
सप्तमाद् दशमाद् वा ऽपि
ज्ञातयो ऽभ्युपयन्त्य् अपः।
अप नः शोशुचद् अघम्
अनेन पितृ-दिङ्-मुखाः ॥ ३.३ ॥
एवं मातामहाऽऽचार्य-
प्रेतानाम् उदक-क्रिया।
काम&#43;उदकं सखि-प्रत्ता-
स्वस्रीय-श्वशुरर्त्विजाम् ॥ ३.४ ॥
सकृत् प्रसिञ्चन्त्य् उदकं
नाम-गोत्रेण वाग्-यताः।
न ब्रह्म-चारिणः कुर्युर्
उदकं पतितास् तथा ॥ ३.५ ॥
पाखण्ड्य्-अनाश्रिताः स्तेना">

<meta itemprop="wordCount" content="4764">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="०३ प्रायश्चित्तम्"/>
<meta name="twitter:description" content="१. आशौच-प्रकरणम् ऊन-द्वि-वर्षं निखनेन्
न कुर्याद् उदकं ततः।
आ-श्मशानाद् अनुव्रज्य
इतरो ज्ञातिभिर् वृतः ॥ ३.१ ॥
यम-सूक्तं तथा गाथा
जपद्भिर् लौकिक&#43;अग्निना।
स दग्धव्य उपेतश् चेद्
आहित&#43;अग्न्य्-आवृत&#43;अर्थवत् ॥ ३.२ ॥
सप्तमाद् दशमाद् वा ऽपि
ज्ञातयो ऽभ्युपयन्त्य् अपः।
अप नः शोशुचद् अघम्
अनेन पितृ-दिङ्-मुखाः ॥ ३.३ ॥
एवं मातामहाऽऽचार्य-
प्रेतानाम् उदक-क्रिया।
काम&#43;उदकं सखि-प्रत्ता-
स्वस्रीय-श्वशुरर्त्विजाम् ॥ ३.४ ॥
सकृत् प्रसिञ्चन्त्य् उदकं
नाम-गोत्रेण वाग्-यताः।
न ब्रह्म-चारिणः कुर्युर्
उदकं पतितास् तथा ॥ ३.५ ॥
पाखण्ड्य्-अनाश्रिताः स्तेना"/>

      
    

    <script src="/kalpAntaram/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vishvAsa.github.io\/kalpAntaram\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kalpAntaram\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/kalpAntaram\/edit\/content\/\u0022,\u0022mainSections\u0022:[\u0022smrti-chandrika\u0022],\u0022mainsections\u0022:[\u0022smrti-chandrika\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    let autocompletePageUrl = "\/kalpAntaram\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/kalpAntaram\/smRtiH\/yAjJNavalkyaH\/vishvAsa-prastutiH\/03_prAyashchittam\/".replace(basePath, "/");
    pageVars.pageParams = {};
    pageVars.pageSource = "smRtiH\/yAjJNavalkyaH\/vishvAsa-prastutiH\/03_prAyashchittam.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/kalpAntaram/webpack_dist/main-bundle.js"></script>
    <script src="/kalpAntaram/webpack_dist/transliteration-bundle.js"></script>
    <script src="/kalpAntaram/non_webpack_js/disqus.js"></script>
    <script src="/kalpAntaram/webpack_dist/ui_lib-bundle.js"></script>
    <script src="/kalpAntaram/webpack_dist/search-bundle.js"></script>

    <link rel="stylesheet" href="/kalpAntaram/css/fonts.css">
    <link rel="stylesheet" href="/kalpAntaram/css/@fortawesome/fontawesome-free/css/solid.min.css">
    

    <link rel="stylesheet" href="/kalpAntaram/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vishvAsa.github.io/kalpAntaram/smRtiH/yAjJNavalkyaH/vishvAsa-prastutiH/03_prAyashchittam/" />
    <link rel="alternate" hreflang="sa-Deva" href="https://vishvAsa.github.io/kalpAntaram/smRtiH/yAjJNavalkyaH/vishvAsa-prastutiH/03_prAyashchittam/?transliteration_target=devanagari" />
    <link rel="alternate" hreflang="sa-Knda" href="https://vishvAsa.github.io/kalpAntaram/smRtiH/yAjJNavalkyaH/vishvAsa-prastutiH/03_prAyashchittam/?transliteration_target=kannada" />
    <link rel="alternate" hreflang="sa-Mlym" href="https://vishvAsa.github.io/kalpAntaram/smRtiH/yAjJNavalkyaH/vishvAsa-prastutiH/03_prAyashchittam/?transliteration_target=malayalam" />
    <link rel="alternate" hreflang="sa-Telu" href="https://vishvAsa.github.io/kalpAntaram/smRtiH/yAjJNavalkyaH/vishvAsa-prastutiH/03_prAyashchittam/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kalpAntaram/smRtiH/yAjJNavalkyaH/vishvAsa-prastutiH/03_prAyashchittam/?transliteration_target=tamil_superscripted" />
    <link rel="alternate" hreflang="sa-Taml" href="https://vishvAsa.github.io/kalpAntaram/smRtiH/yAjJNavalkyaH/vishvAsa-prastutiH/03_prAyashchittam/?transliteration_target=tamil" />
    <link rel="alternate" hreflang="sa-Gran" href="https://vishvAsa.github.io/kalpAntaram/smRtiH/yAjJNavalkyaH/vishvAsa-prastutiH/03_prAyashchittam/?transliteration_target=grantha" />
    <link rel="alternate" hreflang="sa-Gujr" href="https://vishvAsa.github.io/kalpAntaram/smRtiH/yAjJNavalkyaH/vishvAsa-prastutiH/03_prAyashchittam/?transliteration_target=gujarati" />
    <link rel="alternate" hreflang="sa-Orya" href="https://vishvAsa.github.io/kalpAntaram/smRtiH/yAjJNavalkyaH/vishvAsa-prastutiH/03_prAyashchittam/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kalpAntaram/smRtiH/yAjJNavalkyaH/vishvAsa-prastutiH/03_prAyashchittam/?transliteration_target=assamese" />
    <link rel="alternate" hreflang="sa-Beng" href="https://vishvAsa.github.io/kalpAntaram/smRtiH/yAjJNavalkyaH/vishvAsa-prastutiH/03_prAyashchittam/?transliteration_target=bengali" />
    <link rel="alternate" hreflang="sa-Guru" href="https://vishvAsa.github.io/kalpAntaram/smRtiH/yAjJNavalkyaH/vishvAsa-prastutiH/03_prAyashchittam/?transliteration_target=gurmukhi" />
    <link rel="alternate" hreflang="sa-Cyrl" href="https://vishvAsa.github.io/kalpAntaram/smRtiH/yAjJNavalkyaH/vishvAsa-prastutiH/03_prAyashchittam/?transliteration_target=cyrillic" />
    <link rel="alternate" hreflang="sa-Sinh" href="https://vishvAsa.github.io/kalpAntaram/smRtiH/yAjJNavalkyaH/vishvAsa-prastutiH/03_prAyashchittam/?transliteration_target=sinhala" />
    <link rel="alternate" hreflang="sa-Shar" href="https://vishvAsa.github.io/kalpAntaram/smRtiH/yAjJNavalkyaH/vishvAsa-prastutiH/03_prAyashchittam/?transliteration_target=sharada" />
    <link rel="alternate" hreflang="sa-Brah" href="https://vishvAsa.github.io/kalpAntaram/smRtiH/yAjJNavalkyaH/vishvAsa-prastutiH/03_prAyashchittam/?transliteration_target=brahmi" />
    <link rel="alternate" hreflang="sa-Modi" href="https://vishvAsa.github.io/kalpAntaram/smRtiH/yAjJNavalkyaH/vishvAsa-prastutiH/03_prAyashchittam/?transliteration_target=modi" />
    <link rel="alternate" hreflang="sa-Tirh" href="https://vishvAsa.github.io/kalpAntaram/smRtiH/yAjJNavalkyaH/vishvAsa-prastutiH/03_prAyashchittam/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kalpAntaram/smRtiH/yAjJNavalkyaH/vishvAsa-prastutiH/03_prAyashchittam/?transliteration_target=iso" />
      <link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kalpAntaram/smRtiH/yAjJNavalkyaH/vishvAsa-prastutiH/03_prAyashchittam/?transliteration_target=iast" />
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/kalpAntaram/" class="btn col border">
            <i class="fas fa-gopuram ">कल्पान्तरे विश्वासटिप्पन्यः <br/> ०३ प्रायश्चित्तम्</i>
          </a>
        </div>
        <div id="div_top_bar_right" class="col-md-auto d-flex justify-content-center">
          ✍
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iso">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
          🗨:
          <select name="commentStyleDropdown" size="1" onchange="module_main.default.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a  name="speakerButton" class="btn btn-secondary" onclick="module_main.default.handleSpeakToggle()">🎧️</a></div>
        </div>
        <div class="row col  d-flex justify-content-center">
          <a href="/full_search"  class="btn btn-secondary">🥽🔦</a>
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
          <div id="fastSearch">
              <input id="searchInput" placeholder="शीर्षिकान्विष्यताम्"  tabindex="0">
          </div>
          <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="०३ प्रायश्चित्तम्">०३ प्रायश्चित्तम्</h1>
    
    <a id="editLink" class="btn btn-primary"  href="https://github.com/vishvAsa/kalpAntaram/edit/content/smRtiH/yAjJNavalkyaH/vishvAsa-prastutiH/03_prAyashchittam.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <h2 id="१-आशच-परकरणम">१. आशौच-प्रकरणम्</h2>
<p>ऊन-द्वि-वर्षं निखनेन्<br>
न कुर्याद् उदकं ततः।<br>
आ-श्मशानाद् अनुव्रज्य<br>
इतरो ज्ञातिभिर् वृतः  ॥ ३.१ ॥</p>
<p>यम-सूक्तं तथा गाथा<br>
जपद्भिर् लौकिक+अग्निना।<br>
स दग्धव्य उपेतश् चेद्<br>
आहित+अग्न्य्-आवृत+अर्थवत्  ॥ ३.२ ॥</p>
<p>सप्तमाद् दशमाद् वा ऽपि<br>
ज्ञातयो ऽभ्युपयन्त्य् अपः।<br>
अप नः शोशुचद् अघम्<br>
अनेन पितृ-दिङ्-मुखाः  ॥ ३.३ ॥</p>
<p>एवं मातामहाऽऽचार्य-<br>
प्रेतानाम् उदक-क्रिया।<br>
काम+उदकं सखि-प्रत्ता-<br>
स्वस्रीय-श्वशुरर्त्विजाम्  ॥ ३.४ ॥</p>
<p>सकृत् प्रसिञ्चन्त्य् उदकं<br>
नाम-गोत्रेण वाग्-यताः।<br>
न ब्रह्म-चारिणः कुर्युर्<br>
उदकं पतितास् तथा  ॥ ३.५ ॥</p>
<p>पाखण्ड्य्-अनाश्रिताः स्तेना<br>
भर्तृघ्न्यः कामगाऽऽदिकाः।<br>
सुराप्य आत्म-त्यागिन्यो<br>
न +अशौच+उदक-भाजनाः  ॥ ३.६ ॥</p>
<p>कृत+उदकान् समुत्तीर्णान्<br>
मृदु-शाद्वल-संस्थितान्।<br>
स्नातान् अपवदेयुस् तान्<br>
इतिहासैः पुरातनैः  ॥ ३.७ ॥</p>
<p>मानुष्ये कदली-स्तम्भ-<br>
निःसारे सार-मार्गणम्।<br>
करोति यः स सम्मूढो<br>
जल-बुद्बुद-सन्निभे  ॥ ३.८ ॥</p>
<p>पञ्चधा सम्भृतः कायो<br>
यदि पञ्चत्वम् आगतः।<br>
कर्मभिः स्व-शरीर+उत्थैस्<br>
तत्र का परिदेवना  ॥ ३.९ ॥</p>
<p>गन्त्री वसुमती नाशम्<br>
उदधिर् दैवतानि च।<br>
फेन-प्रख्यः कथं नाशं<br>
मर्त्य-लोको न यास्यति  ॥ ३.१० ॥</p>
<p>श्लेष्म+अश्रु बान्धवैर् मुक्तं<br>
प्रेतो भुङ्क्ते यतो ऽवशः।<br>
अतो न रोदितव्यं हि<br>
क्रियाः कार्याः स्व-शक्तितः  ॥ ३.११ ॥</p>
<p>इति संश्रुत्य गच्छेयुर्<br>
गृहं बाल-पुरःसराः।<br>
विदश्य निम्ब-पत्राणि<br>
नियता द्वारि वेश्मनः  ॥ ३.१२ ॥</p>
<p>आचम्य +अग्न्य्-आदि सलिलं<br>
गोमयं गौर-सर्षपान्।<br>
प्रविशेयुः समालभ्य<br>
कृत्वा ऽश्मनि पदं शनैः  ॥ ३.१३ ॥</p>
<p>प्रवेशनाऽऽदिकं कर्म<br>
प्रेत-संस्पर्शिनाम् अपि।<br>
इच्छतां तत्-क्षणाच् छुद्धिः<br>
परेषां स्नान-संयमान्  ॥ ३.१४ ॥</p>
<p>आचार्य-पितृ-उपाध्यायान्<br>
निर्हृत्य +अपि व्रती व्रती।<br>
सङ्कट+अन्नं च न +अश्नीयान्<br>
न च तैः सह संवसेत्  ॥ ३.१५ ॥</p>
<p>क्रीत-लब्ध+अशना भूमौ<br>
स्वपेयुस् ते पृथक् क्षितौ।<br>
पिण्ड-यज्ञाऽऽवृता देयं<br>
प्रेताय +अन्नं दिन-त्रयम्  ॥ ३.१६ ॥</p>
<p>जलम् एक+अहम् आकाशे<br>
स्थाप्यं क्षीरं च मृन्-मये।<br>
वैतान+अउपासनाः कार्याः<br>
क्रियाश् च श्रुति-चोदनात्   ॥ ३.१७ ॥</p>
<p>त्रि-रात्रं दश-रात्रं वा<br>
शावम् आशौचम् इष्यते।<br>
ऊन-द्वि-वर्ष उभयोः<br>
सूतकं मातुर् एव हि  ॥ ३.१८ ॥</p>
<p>पित्रोस् तु सूतकं मातुस्<br>
तद् असृग्-दर्शनाद् ध्रुवम्।<br>
तद् अहर् न प्रदुष्येत<br>
पूर्वेषां जन्म-कारणात्  ॥ ३.१९ ॥</p>
<p>अन्तरा जन्म-मरणे<br>
शेष+अहोभिर् विशुध्यति।<br>
गर्भ-स्रावे मास-तुल्या<br>
निशाः शुद्धेस् तु कारणम्   ॥ ३.२० ॥</p>
<p>हतानां नृप-गो-विप्रैर्<br>
अन्वक्षं च+आत्म-घातिनाम्।<br>
प्रोषिते काल-शेषः स्यात्<br>
पूर्णे दत्त्वो९दकं शुचिः  ॥ ३.२१ ॥</p>
<p>क्षत्रस्य द्वादश+अहानि<br>
विशः पञ्च-दश +एव तु।<br>
त्रिंशद्-दिनानि शूद्रस्य<br>
तद्-अर्धं न्याय-वर्तिनः  ॥ ३.२२ ॥</p>
<p>आ-दन्त-जन्मनः सद्या<br>
अ-चूडान् नैशिकी स्मृता।<br>
त्रि-रात्रम् आ-व्रताऽऽदेशाद्<br>
दश-रात्रम् अतः परम्  ॥ ३.२३ ॥</p>
<p>अहस् त्व् अदत्त-कन्यासु<br>
बालेषु च विशोधनम्।<br>
गुर्व्-अन्तेवास्य्-अनूचानम्<br>
आतुल-श्रोत्रियेषु च   ॥ ३.२४ ॥</p>
<p>अनौरसेषु पुत्रेषु<br>
भार्यास्व् अन्य-गतासु च।<br>
निवास-राजनि प्रेते<br>
तद् अहः शुद्धि-कारणम्  ॥ ३.२५ ॥</p>
<p>ब्राह्मणेन +अनुगन्तव्यो<br>
न शूद्रो न द्विजः क्वचित्।<br>
अनुगम्य +अम्भसि स्नात्वा<br>
स्पृष्ट्वा ऽग्निं घृत-भुक् शुचिः  ॥ ३.२६ ॥</p>
<p>मही-पतीनां न+आशौचं<br>
हतानां विद्युता तथा।<br>
गो-ब्राह्मण+अर्थं सङ्ग्रामे<br>
यस्य चे७च्छति भूमिपः  ॥ ३.२७ ॥</p>
<p>ऋत्विजां दीक्षितानां च<br>
यज्ञियं कर्म कुर्वताम्।<br>
सत्रि-व्रति-ब्रह्मचारि-<br>
दातृ-ब्रह्मविदां तथा  ॥ ३.२८ ॥</p>
<p>दाने विवाहे यज्ञे च<br>
सङ्ग्रामे देश-विप्लवे।<br>
आपद्य्-अपि हि कष्टायां<br>
सद्यः शौचं विधीयते  ॥ ३.२९ ॥</p>
<p>उदक्या ऽशुचिभिः स्नायात्<br>
संस्पृष्टस् तैर् उपस्पृशेत्।<br>
अब्-लिङ्गानि जपेच् चैव<br>
गायत्रीं मनसा सकृत्  ॥ ३.३० ॥</p>
<p>कालो ऽग्निः कर्म मृद् वायुर्<br>
मनो ज्ञानं तपो जलम्।<br>
पश्चात् तापो निराहारः<br>
सर्वे ऽमी शुद्धि-हेतवः  ॥ ३.३१ ॥</p>
<p>अकार्य-कारिणां दानं<br>
वेगो नद्याश् च शुद्धि-कृत्।<br>
शोध्यस्य मृच् च तोयं च<br>
सन्न्यासो वै द्विजन्मनाम्  ॥ ३.३२ ॥</p>
<p>तपो वेदविदां क्षान्तिर्<br>
विदुषां वर्ष्मणो जलम्।<br>
जपः प्रच्छन्न-पानानां<br>
मनसः सत्यम् उच्यते  ॥ ३.३३ ॥</p>
<p>भूताऽऽत्मनस् तपो-विद्ये<br>
बुद्धेर् ज्ञानं विशोधनम्।<br>
क्षेत्रज्ञस्ये८श्वर-ज्ञानाद्<br>
विशुद्धिः परमा मता  ॥ ३.३४ ॥</p>
<h2 id="२-आपद-धरम-परकरणम">२. आपद्-धर्म-प्रकरणम्</h2>
<p>क्षात्रेण कर्मणा जीवेद्<br>
विशां वा ऽप्य् आपदि द्विजः।<br>
निस्तीर्य ताम् अथ+आत्मानं<br>
पावयित्वा न्यसेत् पथि  ॥ ३.३५ ॥</p>
<p>फल+उपल-क्षौम-सोम-<br>
मनुष्य+अपूप-वीरुधः।<br>
तिलौ१दन-रस-क्षारान्<br>
दधि क्षीरं घृतं जलम्  ॥ ३.३६ ॥</p>
<p>शस्त्राऽऽसव-मधूच्छिष्टं<br>
मधु लाक्षा च बर्हिषः।<br>
मृच्-चर्म-पुष्प-कुतप-<br>
केश-तक्र-विष-क्षितिः  ॥ ३.३७ ॥</p>
<p>कौशेय-नील-लवण-<br>
मांसै१कशफ-सीसकान्।<br>
शकाऽऽर्द्रौ१षधि-पिण्याक-<br>
पशु-गन्धांस् तथैव च  ॥ ३.३८ ॥</p>
<p>वैश्य-वृत्त्या ऽपि जीवन् नो<br>
विक्रीणीत कदाचन।<br>
धर्म+अर्थं विक्रयं नेयास्<br>
तिला धान्येन तत्-समाः  ॥ ३.३९ ॥</p>
<p>लाक्षा-लवण-मांसानि<br>
पतनीयानि विक्रये।<br>
पायो दधि च मद्यं च<br>
हीन-वर्ण-कराणि तु  ॥ ३.४० ॥</p>
<p>आपद्-गतः सम्प्रगृह्णन्<br>
भुञ्जानो वा यतस् ततः।<br>
न लिप्येत +एनसा विप्रो<br>
ज्वलन+अर्क-समो हि सः  ॥ ३.४१ ॥</p>
<p>कृषिः शिल्पं भृतिर् विद्या<br>
कुसीदं शकटं गिरिः।<br>
सेवा ऽनूपं नृपो भैक्षम्<br>
आपत्तौ जीवनानि तु  ॥ ३.४२ ॥</p>
<p>बुभुक्षितस् त्र्यहं स्थित्वा<br>
धान्यम् अब्राह्मणाद् हरेत्।<br>
प्रतिगृह्य तद् आख्येयम्<br>
अभियुक्तेन धर्मतः  ॥ ३.४३ ॥</p>
<p>तस्य वृत्तं कुलं शीलं<br>
श्रुतम् अध्ययनं तपः।<br>
ज्ञात्वा राजा कुटुम्बं च<br>
धर्म्यां वृत्तिं प्रकल्पयेत्  ॥ ३.४४ ॥</p>
<h2 id="३-वनपरसथ-धरम-परकरणम">३. वानप्रस्थ-धर्म-प्रकरणम्</h2>
<p>सुत-विन्यस्त-पत्नीकस्<br>
तया वा ऽनुगतो वनम्।<br>
वानप्रस्थो ब्रह्म-चारी<br>
स+अग्निः स+उपासनो व्रजेत्  ॥ ३.४५ ॥</p>
<p>अफाल-कृष्तेन +अग्नींश् च<br>
पितॄन् देव+अतिथीन् अपि।<br>
भृत्यांश् च तर्पयेत् श्मश्रु-<br>
जटा-लोम-भृद् आत्मवान्  ॥ ३.४६ ॥</p>
<p>अह्नो मासस्य षण्णां वा<br>
तथा संवत्सरस्य वा।<br>
अर्थस्य सञ्चयं कुर्यात्<br>
कृतम् आश्वयुजे त्यजेत्  ॥ ३.४७ ॥</p>
<p>दान्तस् त्रिषवण-स्नायी<br>
निवृत्तश् च प्रतिग्रहात्।<br>
स्वाध्यायवान् दान-शीलः<br>
सर्व-सत्त्व-हिते रतः  ॥ ३.४८ ॥</p>
<p>दन्त+उलूखलिकः काल-<br>
पक्वाऽऽशी वा ऽश्म-कुट्टकः।<br>
श्रौत्रं स्मार्तं फल-स्नेहैः<br>
कर्म कुर्यात् तथा क्रियाः  ॥ ३.४९ ॥</p>
<p>चान्द्रायणैर् नयेत् कालं<br>
कृच्छ्रैर् वा वर्तयेत् सदा।<br>
पक्षे गते वा ऽप्य् अश्नीयान्<br>
मासे वा ऽहनि वा गते  ॥ ३.५० ॥</p>
<p>स्वप्याद् भूमौ शुची रात्रौ<br>
दिवा सम्प्रपदैर् नयेत्।<br>
स्थानाऽऽसन-विहारैर् वा<br>
योग+अभ्यासेन वा तथा  ॥ ३.५१ ॥</p>
<p>ग्रीष्मे पञ्च+अग्नि-मध्यस्थो<br>
वर्षासु स्थण्डिले-शयः।<br>
आर्द्र-वासास् तु हेमन्ते<br>
शक्त्या वा ऽपि तपश् चरेत्  ॥ ३.५२ ॥</p>
<p>यः कण्टकैर् वितुदति<br>
चन्दनैर् यश् च लिम्पति।<br>
अक्रुद्धो ऽपरितुष्टश् च<br>
समस्तस्य च तस्य च  ॥ ३.५३ ॥</p>
<p>अग्नीन् वा ऽप्य् आत्मसात्-कृत्वा<br>
वृक्षाऽऽवासो मित+अशनः।<br>
वानप्रस्थ-गृहेष्व् एव<br>
यात्राऽर्थं भैक्षम् आचरेत्  ॥ ३.५४ ॥</p>
<p>ग्रामाद् आहृत्य वा ग्रासान्<br>
अष्टौ भुञ्जीत वाग्-यतः।<br>
वायु-भक्षः प्राग्-उदीचीं<br>
गच्छेद् व +आवर्ष्म-सङ्क्षयात्  ॥ ३.५५ ॥</p>
<h2 id="४-यत-धरम-परकरणम">४. यति-धर्म-प्रकरणम्</h2>
<p>वनाद् गृहाद् वा कृत्वे९ष्टिं<br>
सार्ववेदस-दक्षिणाम्।<br>
प्राजापत्यां तद्-अन्ते तान्<br>
अग्नीन् आरोप्य च+आत्मनि  ॥ ३.५६ ॥</p>
<p>अधीत-वेदो जप-कृत्<br>
पुत्रवान् अन्नदो ऽग्निमान्।<br>
शक्त्या च यज्ञ-कृन् मोक्षे<br>
मनः कुर्यात् तु न +अन्यथा  ॥ ३.५७ ॥</p>
<p>सर्व-भूत-हितः शान्तस्<br>
त्रि-दण्डी स-कमण्डलुः।<br>
एकाऽऽरामः परिव्रज्य<br>
भिक्षाऽर्थी ग्रामम् आश्रयेत्  ॥ ३.५८ ॥</p>
<p>अप्रमत्तश् चरेद् भैक्षं<br>
साय+अह्ने ऽनभिलक्षितः।<br>
रहिते भिक्षुकैर् ग्रामे<br>
यात्रा-मात्रम् अलोलुपः  ॥ ३.५९ ॥</p>
<p>यति-पात्राणि मृद्-वेणु-<br>
दार्व्-अलाबु-मयानि च।<br>
सलिलं शुद्धिर् एतेषां<br>
गो-वालैश् च +अवघर्षणम्  ॥ ३.६० ॥</p>
<p>सन्निरुध्ये७न्द्रिय-ग्रामं<br>
राग-द्वेषौ प्रहाय च।<br>
भयं हित्वा च भूतानाम्<br>
अमृती-भवति द्विजः  ॥ ३.६१ ॥</p>
<p>कर्तव्य +आशय-शुद्धिस् तु<br>
भिक्षुकेण विशेषतः।<br>
ज्ञान+उत्पत्ति-निमित्तत्वात्<br>
स्वातन्त्र्य-करणाय च  ॥ ३.६२ ॥</p>
<p>अवेक्ष्या गर्भ-वासाश् च<br>
कर्मजा गतयस् तथा।<br>
आधयो व्याधयः क्लेशा<br>
जरा रूप-विपर्ययः  ॥ ३.६३ ॥</p>
<p>भवो जाति-सहस्रेषु<br>
प्रिय+अप्रिय-विपर्ययः।<br>
ध्यान-योगेन सम्पश्येत्<br>
सूक्ष्म आत्म +आत्मनि स्थितः   ॥ ३.६४ ॥</p>
<p>न+आश्रमः कारणं धर्मे<br>
क्रियमाणो भवेद् हि सः।<br>
अतो यद् आत्मनो ऽपथ्यं<br>
परेषां न तद् आचरेत्  ॥ ३.६५ ॥</p>
<p>सत्यम् अस्तेयम् अक्रोधो<br>
ह्रीः शौचं धीर् धृतिर् दमः।<br>
संयते१न्द्रियता विद्या<br>
धर्मः सर्व उदाहृतः  ॥ ३.६६ ॥</p>
<p>निःसरन्ति यथा लोह-<br>
पिण्डात् तप्तात् स्फुलिङ्गकाः।<br>
सकाशाद् आत्मनस् तद्वद्<br>
आत्मानः प्रभवन्ति हि  ॥ ३.६७ ॥</p>
<p>तत्र+आत्मा हि स्वयं किञ्चित्<br>
कर्म किञ्चित् स्वभावतः।<br>
करोति किञ्चिद् अभ्यासाद्<br>
धर्म+अधर्म+उभयाऽऽत्मकम्  ॥ ३.६८ ॥<br>
निमित्तम् अक्षरः<br>
कर्ता बोद्धा गुणी वशी।<br>
अजः शरीर-ग्रहणात्<br>
स जात इति कीर्त्यते  ॥ ३.६९ ॥</p>
<p>सर्गाऽऽदौ स यथाऽऽकाशं<br>
वायुं ज्योतिर् जलं महीम्।<br>
सृजत्य् एक+उत्तर-गुणांस्<br>
तथ +आदत्ते भवन्न् अपि  ॥ ३.७० ॥</p>
<p>आहुत्य +आप्यायते सूर्यः<br>
सूर्याद् वृष्टिर् अथौ७षधिः।<br>
तद् अन्नं रस-रूपेण<br>
शुक्रत्वम् अधिगच्छति  ॥ ३.७१ ॥</p>
<p>स्त्री-पुंसयोस् तु संयोगे<br>
विशुद्धे शुक्र-शोणिते।<br>
पञ्च-धातून् स्वयं षष्ठ<br>
आदत्ते युगपत् प्रभुः  ॥ ३.७२ ॥</p>
<p>इन्द्रियाणि मनः प्राणो<br>
ज्ञानम् आयुः सुखं धृतिः।<br>
धारणा प्रेरणं दुःखम्<br>
इच्छा ऽहङ्कार एव च  ॥ ३.७३ ॥</p>
<p>प्रयत्न आकृतिर् वर्णः<br>
स्वर-द्वेषौ भव+अभवौ।<br>
तस्य +एतद् आत्मजं सर्वम्<br>
अनादेर् आदिम् इच्छतः  ॥ ३.७४ ॥</p>
<p>प्रथमे मासि सङ्क्लेद-<br>
भूतो धातु-विमूर्च्छितः।<br>
मास्य् अर्बुदं द्वितीये तु<br>
तृतीये ऽङ्गे१न्द्रियैर् युतः  ॥ ३.७५ ॥</p>
<p>आकाशाल् लाघवं सौक्ष्म्यं<br>
शब्दं श्रोत्रं बलाऽऽदिकम्।<br>
वायोश् च स्पर्शनं चेष्टां<br>
व्यूहनं रौक्ष्यम् एव च  ॥ ३.७६ ॥</p>
<p>पित्तात् तु दर्शनं पक्तिम्<br>
औष्ण्यं रूपं प्रकाशिताम्।<br>
रसात् तु रसनं शैत्यं<br>
स्नेहं क्लेदं समार्दवम्  ॥ ३.७७ ॥</p>
<p>भूमेर् गन्धं तथा घ्राणं<br>
गौरवं मूर्तिम् एव च।<br>
आत्मा गृह्णात्य् अजः सर्वं<br>
तृतीये स्पन्दते ततः  ॥ ३.७८ ॥</p>
<p>दौहृदस्य +अप्रदानेन<br>
गर्भो दोषम् अवाप्नुयात्।<br>
वैरूप्यं मरणं वा ऽपि<br>
तस्मात् कार्यं प्रियं स्त्रियाः  ॥ ३.७९ ॥</p>
<p>स्थैर्यं चतुर्थे त्व् अङ्गानां<br>
पञ्चमे शोणित+उद्भवः।<br>
षष्ठे बलस्य वर्णस्य<br>
नख-रोम्णां च सम्भवः  ॥ ३.८० ॥</p>
<p>मनश्-चैतन्य-युक्तो ऽसौ<br>
नाडी-स्नायु-शिरा-युतः।<br>
सप्तमे च +अष्टमे चैव<br>
त्वङ्-मांस-स्मृतिमान् अपि  ॥ ३.८१ ॥</p>
<p>पुनर् धात्रीं पुनर् घर्मम्<br>
ओजस् तस्य प्रधावति।<br>
अष्टमे मास्य् अतो गर्भो<br>
जातः प्राणैर् वियुज्यते  ॥ ३.८२ ॥</p>
<p>नवमे दशमे वा ऽपि<br>
प्रबलैः सूति-मारुतैः।<br>
निःसार्यते बाण इव<br>
यन्त्र-च्छिद्रेण स-ज्वरः  ॥ ३.८३ ॥</p>
<p>तस्य षोढा शरीराणि<br>
शट् त्वचो धारयन्ति च।<br>
सड्-अङ्गानि तथा ऽस्थ्नां च<br>
सह षष्ट्या शत-त्रयम्  ॥ ३.८४ ॥</p>
<p>स्थालैः सह चतुः-षष्टिर्<br>
दन्ता वै विंशतिर् नखाः।<br>
पाणि-पाद-शलाकाश् च<br>
तेषां स्थान-चतुष्टयम्  ॥ ३.८५ ॥</p>
<p>षष्ट्य्-अङ्गुलीनां द्वे पार्ष्ण्योर्<br>
गुल्फेषु च चतुष्टयम्।<br>
चत्वार्य्-अरत्निक+अस्थीनि<br>
जङ्घयोस् तावद् एव तु  ॥ ३.८६ ॥</p>
<p>द्वे द्वे जानु-कपोलो३रु-<br>
फलक+अंस-समुद्भवे।<br>
अक्ष-तालूषके श्रोणी-<br>
फलके च विनिर्दिशेत्  ॥ ३.८७ ॥<br>
भग+अस्थ्य् एकं तथा पृष्ठे<br>
चत्वारिंशच् च पञ्च च।<br>
ग्रीवा पञ्चदश+अस्थिः स्याज्<br>
जत्र्व् एकै१कं तथा हनुः  ॥ ३.८८ ॥</p>
<p>तन्-मूले द्वे ललाट+अक्षि-<br>
गण्डे नासा घन+अस्थिका।<br>
पार्श्वकाः स्थालकैः सार्धम्<br>
अर्बुदैश् च द्वि-सप्ततिः  ॥ ३.८९ ॥</p>
<p>द्वौ शङ्खकौ कपालानि<br>
चत्वारि शिरसस् तथा।<br>
उरः सप्त-दश+अस्थीनि<br>
पुरुषस्य +अस्थि-सङ्ग्रहः  ॥ ३.९० ॥</p>
<p>गन्ध-रूप-रस-स्पर्श-<br>
शब्दाश् च विषयाः स्मृताः।<br>
नासिका लोचने जिह्वा त्वक्<br>
श्रोत्रं च इन्द्रियाणि च  ॥ ३.९१ ॥</p>
<p>हस्तौ पायुर् उपस्थं च<br>
जिह्वा पादौ च पञ्च वै।<br>
कर्मे१न्द्रियाणि जानीयान्<br>
मनश् चैव +उभयाऽऽत्मकम्  ॥ ३.९२ ॥</p>
<p>नाभिर् ओजो गुदं शुक्रं<br>
शोणितं शङ्खकौ तथा।<br>
मूर्ध+अंस-कण्ठ-हृदयं<br>
प्राणस्य+आयतनानि तु  ॥ ३.९३ ॥</p>
<p>वपा वसा ऽवहननं<br>
नाभिः क्लोम यकृत् प्लिहा।<br>
क्षुद्र+अन्त्रं वृक्ककौ बस्तिः<br>
पुरीषाऽऽधानम् एव च  ॥ ३.९४ ॥</p>
<p>आमाऽऽशयो ऽथ हृदयं<br>
स्थूल+अन्त्रं गुद एव च।<br>
उदरं च गुदौ कोष्ठ्यौ<br>
विस्तारो ऽयम् उदाहृतः  ॥ ३.९५ ॥</p>
<p>कनीनिके च +अक्षि-कूटे<br>
शष्कुली कर्ण-पत्रकौ।<br>
कर्णौ शङ्खौ भ्रुवौ दन्त-<br>
वेष्टाव् ओष्ठौ ककुन्दरे  ॥ ३.९६ ॥</p>
<p>वङ्क्षणौ वृषणौ वृक्कौ<br>
श्लेष्म-सङ्घातजौ स्तनौ।<br>
उपजिह्वा-स्फिजौ बाहू<br>
जङ्घो३रुषु च पिण्डिका  ॥ ३.९७ ॥</p>
<p>तालूदरं बस्ति-शीर्षं<br>
चिबुके गल-शुण्डिके।<br>
अवटश् चैवम् एतानि<br>
स्थानान्य् अत्र शरीरके  ॥ ३.९८ ॥</p>
<p>अक्षि-कर्ण-चतुष्कं च<br>
पद्-धस्त-हृदयानि च।<br>
नव छिद्राणि तान्य् एव<br>
प्राणस्य+आयतनानि तु  ॥ ३.९९ ॥</p>
<p>शिराः शतानि सप्त +एव<br>
नव स्नायु-शतानि च।<br>
धमनीनां शते द्वे तु<br>
पञ्च पेशी-शतानि च  ॥ ३.१०० ॥</p>
<p>एकोन-त्रिंशल्-लक्षाणि<br>
तथा नव शतानि च।<br>
षट्-पञ्चाशच् च जानीत<br>
शिरा धमनि-सञ्ज्ञिताः  ॥ ३.१०१ ॥</p>
<p>त्रयो लक्षास् तु विज्ञेयाः<br>
श्मश्रु-केशाः शरीरिणाम्।<br>
सप्त+उत्तरं मर्म-शतं<br>
द्वे च सन्धि-शते तथा  ॥ ३.१०२ ॥</p>
<p>रोम्णां कोट्यस् तु पञ्चाशच्<br>
चतस्रः कोट्य एव च।<br>
सप्त-षष्टिस् तथा लक्षाः<br>
स+अर्धाः स्वेद+अयनैः सह  ॥ ३.१०३ ॥</p>
<p>वायवीयैर् विगण्यन्ते<br>
विभक्ताः परम+अणवः।<br>
यद्य् अप्य् एको ऽनुवेत्त्य् एषां<br>
भावनां चैव संस्थितिम्  ॥ ३.१०४ ॥</p>
<p>रसस्य नव विज्ञेया<br>
जलस्य +अञ्जलयो दश।<br>
सप्त +एव तु पुरीषस्य<br>
रक्तस्य +अष्टौ प्रकीर्तिताः  ॥ ३.१०५ ॥</p>
<p>षट् श्लेष्मा पञ्च पित्तं तु<br>
चत्वारो मूत्रम् एव च।<br>
वसा त्रयो द्वौ तु मेदो<br>
मज्जै९को०र्ध्वम्[अर्धम्?] तु मस्तके  ॥ ३.१०६ ॥<br>
श्लेष्मौ१जसस् तावद् एव<br>
रेतसस् तावद् एव तु।<br>
इत्य् एतद् अस्थिरं वर्ष्म<br>
यस्य मोक्षाय कृत्य् असौ  ॥ ३.१०७ ॥</p>
<p>द्वासप्तति-सहस्राणि<br>
हृदयाद् अभिनिःसृताः।<br>
हित+अहिता नाम नाड्यस्<br>
तासां मध्ये शशि-प्रभम्  ॥ ३.१०८ ॥</p>
<p>मण्डलं तस्य मध्यस्थ<br>
आत्मा दीप इव +अचलः।<br>
स ज्ञेयस् तं विदित्वे९ह<br>
पुनर् आजायते न तु  ॥ ३.१०९ ॥</p>
<p>ज्ञेयं च+आरण्यकम् अहं<br>
यद् आदित्याद् अवाप्तवान्।<br>
योग-शास्त्रं च मत्-प्रोक्तं<br>
ज्ञेयं योगम् अभीप्सता  ॥ ३.११० ॥</p>
<p>अनन्य-विषयं कृत्वा<br>
मनो-बुद्धि-स्मृती१न्द्रियम्।<br>
ध्येय आत्मा स्थितो यो ऽसौ<br>
हृदये दीपवत् प्रभुः  ॥ ३.१११ ॥</p>
<p>यथा-विधानेन पठन्<br>
साम-गायम् अविच्युतम्।<br>
स+अवधानस् तद् अभ्यासात्<br>
परं ब्रह्म +अधिगच्छति  ॥ ३.११२ ॥</p>
<p>अपर+अन्तकम् उल्लोप्यं<br>
मद्रकं प्रकरीं तथा।<br>
औवेणकं सरो-बिन्दुम्<br>
उत्तरं गीतकानि च  ॥ ३.११३ ॥</p>
<p>ऋग्-गाथा पाणिका दक्ष-<br>
विहिता ब्रह्म-गीतिका।<br>
गेयम् एतत् तद्-अभ्यास-<br>
करणान् मोक्ष-सञ्ज्ञितम्  ॥ ३.११४ ॥</p>
<p>वीणा-वादन-तत्त्वज्ञः<br>
श्रुति-जाति-विशारदः।<br>
तालज्ञश् च +अप्रयासेन<br>
मोक्ष-मार्गं नियच्छति  ॥ ३.११५ ॥</p>
<p>गीतज्ञो यदि योगेन<br>
न+आप्नोति परमं पदम्।<br>
रुद्रस्य +अनुचरो भूत्वा<br>
तेन +एव सह मोदते  ॥ ३.११६ ॥</p>
<p>अनादिर् आत्मा कथितस्<br>
तस्य+आदिस् तु शरीरकम्।<br>
आत्मनस् तु जगत् सर्वं<br>
जगतश् च+आत्म-सम्भवः  ॥ ३.११७ ॥</p>
<p>कथम् एतद् विमुह्यामः<br>
स-देव+असुर-मानवम्।<br>
जगद्-उद्भूतम् आत्मा च<br>
कथं तस्मिन् वदस्व नः  ॥ ३.११८ ॥</p>
<p>मोह-जालम् अपास्ये७ह<br>
पुरुषो दृश्यते हि यः।<br>
सहस्र-कर-पन्-नेत्रः<br>
सूर्य-वर्चाः सहस्रकः  ॥ ३.११९ ॥</p>
<p>स आत्मा चैव यज्ञश् च<br>
विश्व-रूपः प्रजापतिः।<br>
विराजः सो ऽन्न-रूपेण<br>
यज्ञत्वम् उपगच्छति  ॥ ३.१२० ॥</p>
<p>यो द्रव्य-देवता-त्याग-<br>
सम्भूतो रस उत्तमः।<br>
देवान् सन्तर्प्य स रसो<br>
यजमानं फलेन च  ॥ ३.१२१ ॥</p>
<p>संयोज्य वायुना सोमं<br>
नीयते रश्मिभिस् ततः।<br>
ऋग्-यजुः साम-विहितं<br>
सौरं धाम +उपनीयते  ॥ ३.१२२ ॥</p>
<p>ख-मण्डलाद् असौ सूर्यः<br>
सृजत्य् अमृतम् उत्तमम्।<br>
यज् जन्म सर्व-भूतानाम्<br>
अशन+अनशनाऽऽत्मनाम्  ॥ ३.१२३ ॥</p>
<p>तस्माद् अन्नात् पुनर् यज्ञः<br>
पुनर् अन्नं पुनः क्रतुः।<br>
एवम् एतद् अनाद्य्-अन्तं<br>
चक्रं सम्परिवर्तते  ॥ ३.१२४ ॥</p>
<p>अनादिर् आत्मा सम्भूतिर्<br>
विद्यते न +अन्तर्-आत्मनः।<br>
समवायी तु पुरुषो<br>
मोहे१च्छा-द्वेष-कर्मजः  ॥ ३.१२५ ॥<br>
सहस्राऽऽत्मा मया यो व[वा?]<br>
आदि-देव उदाहृतः।<br>
मुख-बाहू३रु-पज्जाः स्युस्<br>
तस्य वर्णा यथा-क्रमम्  ॥ ३.१२६ ॥</p>
<p>पृथिवी पादतस् तस्य<br>
शिरसो द्यौर् अजायत।<br>
नस्तः प्राणा दिशः श्रोत्रात्<br>
स्पर्शाद् वायुर् मुखाच् छिखी  ॥ ३.१२७ ॥</p>
<p>मनसश् चन्द्रमा जातश्<br>
चक्षुषश् च दिवाकरः।<br>
जघनाद् अन्तरिक्षं च<br>
जगच् च स-चर+अचरम्  ॥ ३.१२८ ॥</p>
<p>यद्य् एवं स कथं ब्रह्मन्<br>
पाप-योनिषु जायते।<br>
ईश्वरः स कथं भावैर्<br>
अनिष्टैः सम्प्रयुज्यते  ॥ ३.१२९ ॥</p>
<p>करणैर् अन्वितस्य +अपि<br>
पूर्वं ज्ञानं कथं च न।<br>
वेत्ति सर्व-गतां कस्मात्<br>
सर्वगो ऽपि न वेदनाम्  ॥ ३.१३० ॥</p>
<p>अन्त्य-पक्षि-स्थावरतां<br>
मनो-वाक्-काय-कर्मजैः।<br>
दोषैः प्रयाति जीवो ऽयं<br>
भवं योनि-शतेषु च  ॥ ३.१३१ ॥</p>
<p>अनन्ताश् च यथा भावाः<br>
शरीरेषु शरीरिणाम्।<br>
रूपाण्य्-अपि तथैवे७ह<br>
सर्व-योनिषु देहिनाम्  ॥ ३.१३२ ॥</p>
<p>विपाकः कर्मणां प्रेत्य<br>
केषाञ्चिद् इह जायते।<br>
इह वा ऽमुत्र वै९केषां<br>
भावस् तत्र प्रयोजनम्  ॥ ३.१३३ ॥</p>
<p>पर-द्रव्याण्य् अभिध्यायंस्<br>
तथा ऽनिष्टानि चिन्तयन्।<br>
वितथाऽभिनिवेशी च<br>
जायते ऽन्यासु योनिषु  ॥ ३.१३४ ॥</p>
<p>पुरुषो ऽनृत-वादी च<br>
पिशुनः परुषस् तथा।<br>
अनिबद्ध-प्रलापी च<br>
मृग-पक्षिषु जायते  ॥ ३.१३५ ॥</p>
<p>अदत्ताऽऽदान-निरतः<br>
पर-दार+उपसेवकः।<br>
हिंसकश् च +अविधानेन<br>
स्थावरेष्व् अभिजायते  ॥ ३.१३६ ॥</p>
<p>आत्मज्ञः शौचवान् दान्तस्<br>
तपस्वी विजिते१न्द्रियः।<br>
धर्मकृद् वेद-विद्यावित्<br>
सात्त्विको देव-योनिताम्  ॥ ३.१३७ ॥</p>
<p>असत्-कार्य-रतो ऽधीर<br>
आरम्भी विषयी च यः।<br>
स राजसो मनुष्येषु<br>
मृतो जन्म +अधिगच्छति  ॥ ३.१३८ ॥</p>
<p>निद्रालुः क्रूर-कृल् लुब्धो<br>
नास्तिको याचकस् तथा।<br>
प्रमादवान् भिन्न-वृत्तो<br>
भवेत् तिर्यक्षु तामसः  ॥ ३.१३९ ॥</p>
<p>रजसा तमसा चैवं<br>
समाविष्टो भ्रमन्न् इह।<br>
भावैर् अनिष्टैः संयुक्तः<br>
संसारं प्रतिपद्यते  ॥ ३.१४० ॥</p>
<p>मलिनो हि यथा आदर्शो<br>
रूपाऽऽलोकस्य न क्षमः।<br>
तथा ऽविपक्व-करण<br>
आत्म-ज्ञानस्य न क्षमः  ॥ ३.१४१ ॥</p>
<p>कट्वेर् वारौ यथा ऽपक्वे<br>
मधुरः सन् रसो ऽपि न।<br>
प्राप्यते ह्य् आत्मनि तथा<br>
न +अपक्व-करणे ज्ञता  ॥ ३.१४२ ॥</p>
<p>सर्वाऽऽश्रयां निजे देहे<br>
देही विन्दति वेदनाम्।<br>
योगी मुक्तश् च सर्वासां<br>
यो न च+आप्नोति वेदनाम्  ॥ ३.१४३ ॥</p>
<p>आकाशम् एकं हि यथा<br>
घटाऽऽदिषु पृथग् भवेत्।<br>
तथ +आत्मा एको ह्य् अनेकश् च<br>
जलाऽऽधारेष्व् इव +अंशुमान्  ॥ ३.१४४ ॥<br>
ब्रह्म-ख+अनिल-तेजांसि<br>
जलं भूश् च +इति धातवः।<br>
इमे लोका एष च+आत्मा<br>
तस्माच् च स-चर+अचरम्  ॥ ३.१४५ ॥</p>
<p>मृद्-दण्ड-चक्र-संयोगात्<br>
कुम्भ-कारो यथा घटम्।<br>
करोति तृण-मृत्-काष्ठैर्<br>
गृहं वा गृह-कारकः  ॥ ३.१४६ ॥</p>
<p>हेम-मात्रम् उपादाय<br>
रूपं वा हेम-कारकः।<br>
निज-लाला-समायोगात्<br>
कोशं वा कोश-कारकः  ॥ ३.१४७ ॥</p>
<p>कारणान्य् एवम् आदाय<br>
तासु तास्व् इह योनिषु।<br>
सृजत्य् आत्मानम् आत्मा च<br>
सम्भूय करणानि च  ॥ ३.१४८ ॥</p>
<p>महा-भूतानि सत्यानि<br>
यथ +आत्मा ऽपि तथैव हि।<br>
को ऽन्यथै९केन नेत्रेण<br>
दृष्टम् अन्येन पश्यति  ॥ ३.१४९ ॥</p>
<p>वाचं वा को विजानाति<br>
पुनः संश्रुत्य संश्रुताम्।<br>
अतीत+अर्थ-स्मृतिः कस्य<br>
को वा स्वप्नस्य कारकः  ॥ ३.१५० ॥</p>
<p>जाति-रूप-वयो-वृत्त-<br>
विद्याऽऽदिभिर् अहङ्कृतः।<br>
शब्दाऽऽदि-विषय+उद्योगं<br>
कर्मणा मनसा गिरा  ॥ ३.१५१ ॥</p>
<p>स सन्दिग्ध-मतिः कर्म-<br>
फलम् अस्ति न वे९ति वा।<br>
विप्लुतः सिद्धम् आत्मानम्<br>
असिद्धो ऽपि हि मन्यते  ॥ ३.१५२ ॥</p>
<p>मम दाराः सुत+अमात्या<br>
अहम् एषाम् इति स्थितिः।<br>
हित+अहितेषु भावेषु<br>
विपरीत-मतिः सदा  ॥ ३.१५३ ॥</p>
<p>ज्ञेयज्ञे प्रकृतौ चैव<br>
विकारे च +अविशेषवान्।<br>
अनाशक+अनलाऽऽघात-<br>
जल-प्रपतन+उद्यमी  ॥ ३.१५४ ॥</p>
<p>एवं-वृत्तो ऽविनीताऽऽत्मा<br>
वितथाऽभिनिवेशवान्।<br>
कर्मणा द्वेष-मोहाभ्याम्<br>
इच्छया चैव बध्यते  ॥ ३.१५५ ॥</p>
<p>आचार्य+उपासनं वेद-<br>
शास्त्र+अर्थेषु विवेकिता।<br>
तत्-कर्मणाम् अनुष्ठानं<br>
सङ्गः सद्भिर् गिरः शुभाः  ॥ ३.१५६ ॥</p>
<p>स्त्र्य्-आलोकाऽऽलम्भ-विगमः<br>
सर्व-भूताऽऽत्म-दर्शनम्।<br>
त्यागः परिग्रहाणां च<br>
जीर्ण-काषाय-धारणम्  ॥ ३.१५७ ॥</p>
<p>विषये१न्द्रिय-संरोधस्<br>
तन्द्राऽऽलस्य-विवर्जनम्।<br>
शरीर-परिसङ्ख्यानं<br>
प्रवृत्तिष्व् अघ-दर्शनम्  ॥ ३.१५८ ॥</p>
<p>नीरजस्-तमसा[?] सत्त्व-<br>
शुद्धिर् निःस्पृहता शमः।<br>
एतैर् उपायैः संशुद्धः<br>
सत्त्व-योग्य् अमृती भवेत्  ॥ ३.१५९ ॥</p>
<p>तत्त्व-स्मृतेर् उपस्थानात्<br>
सत्त्व-योगात् परिक्षयात्।<br>
कर्मणां सन्निकर्षाच् च<br>
सतां योगः प्रवर्तते  ॥ ३.१६० ॥</p>
<p>शरीर-सङ्क्षये यस्य<br>
मनः सत्त्वस्थम् ईश्वरम्।<br>
अविप्लुत-मतिः सम्यक्<br>
स जाति-संस्मरताम् इयात्  ॥ ३.१६१ ॥</p>
<p>यथा हि भरतो वर्णैर्<br>
वर्णयत्य् आत्मनस् तनुम्।<br>
नाना-रूपाणि कुर्वाणस्<br>
तथ +आत्मा कर्मजास् तनूः  ॥ ३.१६२ ॥</p>
<p>काल-कर्माऽऽत्म-बीजानां<br>
दोषैर् मातुस् तथैव च।<br>
गर्भस्य वैकृतं दृष्टम्<br>
अङ्ग-हीनाऽऽदि जन्मनः  ॥ ३.१६३ ॥<br>
अहङ्कारेण मनसा<br>
गत्या कर्म-फलेन च।<br>
शरीरेण च न+आत्मा ऽयं<br>
मुक्त-पूर्वः कथञ्चन  ॥ ३.१६४ ॥</p>
<p>वर्त्य्-आधार-स्नेह-योगाद्<br>
यथा दीपस्य संस्थितिः।<br>
विक्रिया ऽपि च दृष्टै९वम्<br>
अकाले प्राण-सङ्क्षयः  ॥ ३.१६५ ॥</p>
<p>अनन्ता रश्मयस् तस्य<br>
दीपवद् यः स्थितो हृदि।<br>
सित+असिताः कर्बु-रूपाः<br>
कपिला नील-लोहिताः  ॥ ३.१६६ ॥</p>
<p>ऊर्ध्वम् एकः स्थितस् तेषां<br>
यो भित्त्वा सूर्य-मण्डलम्।<br>
ब्रह्म-लोकम् अतिक्रम्य<br>
तेन याति परां गतिम्  ॥ ३.१६७ ॥</p>
<p>यद् अस्य +अन्यद् रश्मि-शतम्<br>
ऊर्ध्वम् एव व्यवस्थितम्।<br>
तेन देव-शरीराणि<br>
स-धामानि प्रपद्यते  ॥ ३.१६८ ॥</p>
<p>ये ऽनेक-रूपाश् च +अधस्ताद्<br>
रश्मयो ऽस्य मृदु-प्रभाः।<br>
इह कर्म+उपभोगाय<br>
तैः संसरति सो ऽवशः  ॥ ३.१६९ ॥</p>
<p>वेदैः शास्त्रैः स-विज्ञानैर्<br>
जन्मना मरणेन च।<br>
आर्त्या गत्या तथा ऽगत्या<br>
सत्येन ह्य् अनृतेन च  ॥ ३.१७० ॥</p>
<p>श्रेयसा सुख-दुःखाभ्यां<br>
कर्मभिश् च शुभ+अशुभैः।<br>
निमित्त-शाकुन-ज्ञान-<br>
ग्रह-संयोगजैः फलैः  ॥ ३.१७१ ॥</p>
<p>तारा-नक्षत्र-सञ्चारैर्<br>
जागरैः स्वप्नजैर् अपि।<br>
आकाश-पवन-ज्योतिर्-<br>
जल-भू-तिमिरैस् तथा  ॥ ३.१७२ ॥</p>
<p>मन्वन्तरैर् युग-प्राप्त्या<br>
मन्त्रौ१षधि-फलैर् अपि।<br>
वित्त+आत्मानं वेद्यमानं<br>
कारणं जगतस् तथा  ॥ ३.१७३ ॥</p>
<p>अहङ्कारः स्मृतिर् मेधा<br>
द्वेषो बुद्धिः सुखं धृतिः।<br>
इन्द्रिय+अन्तर-सञ्चार<br>
इच्छा धारण-जीविते  ॥ ३.१७४ ॥</p>
<p>स्वर्गः स्वप्नश् च भावानां<br>
प्रेरणं मनसो गतिः।<br>
निमेषश् चेतना यत्न<br>
आदानं पाञ्चभौतिकम्  ॥ ३.१७५ ॥</p>
<p>यत एतानि दृश्यन्ते<br>
लिङ्गानि परमाऽऽत्मनः।<br>
तस्माद् अस्ति परो देहाद्<br>
आत्मा सर्वग ईश्वरः  ॥ ३.१७६ ॥</p>
<p>बुद्धी१न्द्रियाणि स+अर्थानि<br>
मनः कर्मे१न्द्रियाणि च।<br>
अहङ्कारश् च बुद्धिश् च<br>
पृथिव्य्-आदीनि चैव हि  ॥ ३.१७७ ॥</p>
<p>अव्यक्तम् आत्मा क्षेत्रज्ञः<br>
क्षेत्रस्य +अस्य निगद्यते।<br>
ईश्रवः सर्वभूत-स्थः<br>
सन्न् असन् सद् असच् च यः  ॥ ३.१७८ ॥</p>
<p>बुद्धेर् उत्पत्तिर् अव्यक्तात्<br>
ततो ऽहङ्कार-सम्भवः।<br>
तन्मात्राऽऽदीन्य् अहङ्काराद्<br>
एक+उत्तर-गुणानि च  ॥ ३.१७९ ॥</p>
<p>शब्दः स्पर्शश् च रूपं च<br>
रसो गन्धश् च तद्-गुणाः।<br>
यो यस्मान् निःसृतश् च +एषां<br>
स तस्मिन्न् एव लीयते  ॥ ३.१८० ॥</p>
<p>यथ +आत्मानं सृजत्य् आत्मा<br>
तथा वः कथितो मया।<br>
विपाकात् त्रि-प्रकाराणां<br>
कर्मणाम् ईश्वरो ऽपि सन्  ॥ ३.१८१ ॥</p>
<p>सत्त्वं रजस् तमश् चैव<br>
गुणास् तस्य +एव कीर्तिताः।<br>
रजस्-तमोभ्याम् आविष्टश्<br>
चक्रवद् भ्राम्यते ह्य् असौ  ॥ ३.१८२ ॥<br>
अनादिर् आदिमांश् चैव<br>
स एव पुरुषः परः।<br>
लिङ्गे१न्द्रिय-ग्राह्य-रूपः<br>
स-विकार उदाहृतः  ॥ ३.१८३ ॥</p>
<p>पितृ-यानो ऽज-वीथ्याश् च<br>
यद् अगस्त्यस्य च +अन्तरम्।<br>
तेन +अग्निहोत्रिणो यान्ति<br>
स्वर्ग-कामा दिवं प्रति  ॥ ३.१८४ ॥</p>
<p>ये च दान-पराः सम्यग्<br>
अष्टाभिश् च गुणैर् युताः।<br>
ते ऽपि तेनैव मार्गेण<br>
सत्य-व्रत-परायणाः  ॥ ३.१८५ ॥</p>
<p>तत्र +अष्टाशीति-साहस्र-<br>
मुनयो गृहमेधिनः।<br>
पुनर्-आवर्तिनो बीज-<br>
भूता धर्म-प्रवर्तकाः  ॥ ३.१८६ ॥<br>
सप्तर्षि-नाग-वीथ्य्-अन्तर्<br>
देव-लोकं समाश्रिताः।<br>
तावन्त एव मुनयः<br>
सर्वाऽऽरम्भ-विवर्जिताः  ॥ ३.१८७ ॥</p>
<p>तपसा ब्रह्म-चर्येण<br>
सङ्ग-त्यागेन मेधया।<br>
तत्र गत्वा ऽवतिष्ठन्ते<br>
यावद् आ-भूत-सम्प्लवम्  ॥ ३.१८८ ॥</p>
<p>यतो वेदाः पुराणानि<br>
विद्यो२पनिषदस् तथा।<br>
श्लोका सूत्राणि भाष्याणि<br>
यच् च किञ्चन वाङ्-मयम्  ॥ ३.१८९ ॥</p>
<p>वेद+अनुवचनं यज्ञो<br>
ब्रह्म-चर्यं तपो दमः।<br>
श्रद्धो९पवासः स्वातन्त्र्यम्<br>
आत्मनो ज्ञान-हेतवः  ॥ ३.१९० ॥</p>
<p>स ह्य् आश्रमैर् विजिज्ञास्यः<br>
समस्तैर् एवम् एव तु।<br>
द्रष्टव्यस् त्व् अथ मन्तव्यः<br>
श्रोतव्यश् च द्विजातिभिः  ॥ ३.१९१ ॥</p>
<p>य एनम् एवं विन्दन्ति<br>
य व +आरण्यकम् आश्रिताः।<br>
उपासते द्विजाः सत्यं<br>
श्रद्धया परया युताः  ॥ ३.१९२ ॥</p>
<p>क्रमात् ते सम्भवन्त्य् अर्चिर्<br>
अहः शुक्लं तथो९त्तरम्।<br>
अयनं देव-लोकं च<br>
सवितारं स-वैद्युतम्  ॥ ३.१९३ ॥</p>
<p>ततस् तान् पुरुषो ऽभ्येत्य<br>
मानसो ब्रह्म-लौकिकान्।<br>
करोति पुनर्-आवृत्तिस्<br>
तेषाम् इह न विद्यते  ॥ ३.१९४ ॥</p>
<p>यज्ञेन तपसा दानैर्<br>
ये हि स्वर्ग-जितो नराः।<br>
धूमं निशां कृष्ण-पक्षं<br>
दक्षिण+अयनम् एव च  ॥ ३.१९५ ॥</p>
<p>पितृ-लोकं चन्द्रमसं<br>
वायुं वृष्टिं जलं महीम्।<br>
क्रमात् ते सम्भवन्ती७ह<br>
पुनर् एव व्रजन्ति च  ॥ ३.१९६ ॥</p>
<p>एतद् यो न विजानाति<br>
मार्ग-द्वितयम् आत्मवान्।<br>
दन्दशूकः पतङ्गो वा<br>
भवेत् कीटो ऽथ वा कृमिः  ॥ ३.१९७ ॥</p>
<p>ऊरुस्थ+उत्तान-चरणः<br>
सव्ये न्यस्य +उत्तरं करम्।<br>
उत्तानं किञ्चिद् उन्नाम्य<br>
मुखं विष्टभ्य च +उरसा  ॥ ३.१९८ ॥</p>
<p>निमीलित+अक्षः सत्त्वस्थो<br>
दन्तैर् दन्तान् असंस्पृशन्।<br>
तालुस्थ+अचल-जिह्वश् च<br>
संवृताऽऽस्यः सु-निश्चलः  ॥ ३.१९९ ॥</p>
<p>सन्निरुध्ये७न्द्रिय-ग्रामं<br>
न +अति-नीच+उच्छ्रिताऽऽसनः।<br>
द्वि-गुणं त्रि-गुणं वा ऽपि<br>
प्राणाऽऽयामम् उपक्रमेत्  ॥ ३.२०० ॥</p>
<p>ततो ध्येयः स्थितो यो ऽसौ<br>
हृदये दीपवत् प्रभुः।<br>
धारयेत् तत्र च+आत्मानं<br>
धारणां धारयन् बुधः  ॥ ३.२०१ ॥<br>
अन्तर्धानं स्मृतिः कान्तिर्<br>
दृष्टिः श्रोत्रज्ञता तथा।<br>
निजं शरीरम् उत्सृज्य<br>
पर-काय-प्रवेशनम्  ॥ ३.२०२ ॥</p>
<p>अर्थानां छन्दतः सृष्टिर्<br>
योग-सिद्धेर् हि लक्षणम्।<br>
सिद्धे योगे त्यजन् देहम्<br>
अमृतत्वाय कल्पते  ॥ ३.२०३ ॥</p>
<p>अथ वा ऽप्य् अभ्यसन् वेदं<br>
न्यस्त-कर्मा वने वसन्।<br>
अयाचिताऽऽशी मित-भुक्<br>
परां सिद्धिम् अवाप्नुयात्  ॥ ३.२०४ ॥</p>
<p>न्यायाऽऽगत-धनस् तत्त्व-<br>
ज्ञान-निष्ठो ऽतिथि-प्रियः।<br>
श्राध-कृत् सत्य-वादी च<br>
गृहस्थो ऽपि हि मुच्यते  ॥ ३.२०५ ॥</p>
<h2 id="५-परयशचतत-परकरणम">५. प्रायश्चित्त-प्रकरणम्</h2>
<p>महा-पातकजान् घोरान्<br>
नरकान् प्राप्य दारुणान्।<br>
कर्म-क्षयात् प्रजायन्ते<br>
महा-पातकिनस् त्व् इह  ॥ ३.२०६ ॥</p>
<p>मृग+अश्व[?]-सूकर+उष्ट्राणां<br>
ब्रह्महा योनिम् ऋच्छति।<br>
खर-पुल्कस-वेनानां<br>
सुरापो न +अत्र संशयः  ॥ ३.२०७ ॥</p>
<p>कृमि-कीट-पतङ्गत्वं<br>
स्वर्ण-हारी समाप्नुयात्।<br>
तृण-गुल्म-लतात्वं च<br>
क्रमशो गुरु-तल्पगः  ॥ ३.२०८ ॥</p>
<p>ब्रह्महा क्षय-रोगी स्यात्<br>
सुरापः श्याव-दन्तकः।<br>
हेम-हारी तु कुनखी<br>
दुश्चर्मा गुरु-तल्पगः  ॥ ३.२०९ ॥</p>
<p>यो येन संवसत्य् एषां<br>
स तल्-लिङ्गो ऽभिजायते।<br>
अन्न-हर्त +आम-यावी स्यान्<br>
मूको वाग्-अपहारकः  ॥ ३.२१० ॥</p>
<p>धान्य-मिश्रो ऽतिरिक्त+अञ्गः<br>
पिशुनः पूति-नासिकः।<br>
तैल-हृत् तैल-पायी स्यात्<br>
पूति-वक्त्रस् तु सूचकः  ॥ ३.२११ ॥</p>
<p>परस्य योषितं हृत्वा<br>
ब्रह्म-स्वम् अपहृत्य च।<br>
अरण्ये निर्जले देशे<br>
भवति ब्रह्म-राक्षसः  ॥ ३.२१२ ॥</p>
<p>हीन-जातौ प्रजायेत<br>
पर-रत्न+अपहारकः।<br>
पत्र-शाकं शिखी हत्वा<br>
गन्धान् छुच्छुन्दरी शुभान्  ॥ ३.२१३ ॥</p>
<p>मूषको धान्य-हारी स्याद्<br>
यानम् उष्ट्रः कपिः फलम्।<br>
जलं प्लवः पयः काको<br>
गृह-कारी ह्य् उपस्करम्  ॥ ३.२१४ ॥</p>
<p>मधु दंशः पलं गृध्रो<br>
गां गोधा ऽग्निं बकस् तथा।<br>
श्वित्री वस्त्रं श्वा रसं तु<br>
चीरी लवण-हारकः  ॥ ३.२१५ ॥</p>
<p>प्रदर्शन+अर्थम् एतत् तु<br>
मयो९क्तं स्तेय-कर्मणि।<br>
द्रव्य-प्रकारा हि यथा<br>
तथैव प्राणि-जातयः  ॥ ३.२१६ ॥</p>
<p>यथा-कर्म फलं प्राप्य<br>
तिर्यक्त्वं काल-पर्ययात्।<br>
जायन्ते लक्षण-भ्रष्टा<br>
दरिद्राः पुरुष+अधमाः  ॥ ३.२१७ ॥</p>
<p>ततो निष्कल्मषी-भूताः<br>
कुले महति भोगिनः।<br>
जायन्ते विद्ययो९पेता<br>
धन-धान्य-समन्विताः  ॥ ३.२१८ ॥</p>
<p>विहितस्य +अननुष्ठानान्<br>
निन्दितस्य च सेवनात्।<br>
अनिग्रहाच् चे७न्द्रियाणां<br>
नरः पतनम् ऋच्छति  ॥ ३.२१९ ॥</p>
<p>तस्मात् तेने७ह कर्तव्यं<br>
प्रायश्चित्तं विशुद्धये।<br>
एवम् अस्य +अन्तर्-आत्मा च<br>
लोकश् चैव प्रसीदति  ॥ ३.२२० ॥</p>
<p>प्रायश्चित्तम् अकुर्वाणाः<br>
पापेषु निरता नराः।<br>
अपश्चात्-तापिनः कष्टान्<br>
नरकान् यान्ति दारुणान्  ॥ ३.२२१ ॥</p>
<p>तामिस्रं लोह-शङ्कुं च<br>
महा-निरय-शाल्मली।<br>
रौरवं कुड्मलं पूति-<br>
मृत्तिकं काल-सूत्रकम्  ॥ ३.२२२ ॥</p>
<p>सङ्घातं लोहित+उदं च<br>
स-विषं सम्प्रपातनम्।<br>
महा-नरक-काकोलं<br>
सञ्जीवन-महा-पथम्  ॥ ३.२२३ ॥</p>
<p>अवीचिम् अन्ध-तामिस्रं<br>
कुम्भी-पाकं तथैव च।<br>
असि-पत्र-वनं चैव<br>
तापनं च +एकविंशकम्  ॥ ३.२२४ ॥</p>
<p>महा-पातकजैर् घोरैर्<br>
उपपातकजैस् तथा।<br>
अन्विता यान्त्य् अचरित-<br>
प्रायश्चित्ता नर+अधमाः  ॥ ३.२२५ ॥</p>
<p>प्रायश्चित्तैर् अपैत्य् एनो<br>
यद् अज्ञान-कृतं भवेत्।<br>
कामतो व्यवहार्यस् तु<br>
वचनाद् इह जायते  ॥ ३.२२६ ॥</p>
<p>ब्रह्महा मद्यपः स्तेनस्<br>
तथैव गुरु-तल्पगः।<br>
एते महा-पातकिनो<br>
यश् च तैः सह संवसेत्  ॥ ३.२२७ ॥</p>
<p>गुरूणाम् अध्यधिक्षेपो<br>
वेद-निन्दा सुहृद्-वधः।<br>
ब्रह्म-हत्या-समं ज्ञेयम्<br>
अधीतस्य च नाशनम्  ॥ ३.२२८ ॥</p>
<p>निषिद्ध-भक्षणं जैह्म्यम्<br>
उत्कर्षे च वचो ऽनृतम्।<br>
रजस्वला-मुखाऽऽस्वादः<br>
सुरा-पान-समानि तु  ॥ ३.२२९ ॥</p>
<p>अश्व-रत्न-मनुष्य-स्त्री-<br>
भू-धेनु-हरणं तथा।<br>
निक्षेपस्य च सर्वं हि<br>
सुवर्ण-स्तेय-सम्मितम्  ॥ ३.२३० ॥</p>
<p>सखि-भार्या-कुमारीषु<br>
स्व-योनिष्व् अन्त्यजासु च।<br>
स-गोत्रासु सु-तन्त्रीषु<br>
गुरु-तल्प-समं स्मृतम्  ॥ ३.२३१ ॥</p>
<p>पितुः स्वसारं मातुश् च<br>
मतुलानीं स्नुषाम् अपि।<br>
मातुः सपत्नीं भगिनीम्<br>
आचार्य-तनयां तथा  ॥ ३.२३२ ॥</p>
<p>आचार्य-पत्नीं स्व-सुतां<br>
गच्छंस् तु गुरु-तल्पगः।<br>
लिङ्गं छित्त्वा वधस्<br>
तस्य स-कामायाः स्त्रिया अपि  ॥ ३.२३३ ॥</p>
<p>गो-वधो व्रात्यता स्तेयम्<br>
ऋणानां च +अनपाक्रिया।<br>
अनाहित+अग्निता ऽपण्य-<br>
विक्रयः परिदेवनम्  ॥ ३.२३४ ॥</p>
<p>भृताद् अध्ययनाऽऽदानं<br>
भृतक+अध्यापनं तथा।<br>
पारदार्यं पारिवित्त्यं<br>
वार्धुष्यं लवण-क्रिया  ॥ ३.२३५ ॥</p>
<p>स्त्री-शूद्र-विट्-क्षत्र-वधो<br>
निन्दित+अर्थ+उपजीवनम्।<br>
नास्तिक्यं व्रत-लोपश् च<br>
सुतानां चैव विक्रयः  ॥ ३.२३६ ॥</p>
<p>धान्य-कुप्य-पशु-स्तेयम्<br>
अयाज्यानां च याजनम्।<br>
पितृ-मातृ-सुत-त्यागस्<br>
तडागाऽऽराम-विक्रयः  ॥ ३.२३७ ॥</p>
<p>कन्या-सन्दूषणं चैव<br>
परिविन्दक-याजनम्।<br>
कन्या-प्रदानं तस्यैव<br>
कौटिल्यं व्रत-लोपनम्  ॥ ३.२३८ ॥</p>
<p>आत्मनो ऽर्थे क्रियाऽऽरम्भो<br>
मद्यप-स्त्री-निषेवणम्।<br>
स्वाध्याय+अग्नि-सुत-त्यागो<br>
बान्धव-त्याग एव च  ॥ ३.२३९ ॥</p>
<p>इन्धन+अर्थं द्रुम-छेदः<br>
स्त्री-हिंसा ऽउषध-जीवनम्।<br>
हिंस्र-यन्त्र-विधानं च<br>
व्यसनान्य् आत्म-विक्रयः  ॥ ३.२४० ॥</p>
<p>शूद्र-प्रेष्यं हीन-सख्यं<br>
हीन-योनि-निषेवणम्।<br>
तथैव +अनाश्रमे वासः<br>
पर+अन्न-परिपुष्टता  ॥ ३.२४१ ॥</p>
<p>असच्-छास्त्र+अधिगमनम्<br>
आकरेष्व् अधिकारिता।<br>
भार्याया विक्रयश् चैषाम्<br>
एकैकम् उपपातकम्  ॥ ३.२४२ ॥</p>
<p>शिरः-कपाली ध्वजवान्<br>
भिक्षाऽऽशी कर्म वेदयन्।<br>
ब्रह्महा द्वादश+अब्दानि<br>
मित-भुक् शुद्धिम् आप्नुयात्  ॥ ३.२४३ ॥</p>
<p>ब्राह्मणस्य परित्राणाद्<br>
गवां द्वादशकस्य च।<br>
तथा ऽश्वमेध+अवभृथ-<br>
स्नानाद् वा शुद्धिम् आप्नुयात्  ॥ ३.२४४ ॥</p>
<p>दीर्घ-तीव्राऽऽमय-ग्रस्तं<br>
ब्राह्मणं गाम् अथ +अपि वा।<br>
दृष्ट्वा पथि निरातङ्कं<br>
कृत्वा तु ब्रह्महा शुचिः  ॥ ३.२४५ ॥</p>
<p>आनीय विप्र-सर्वस्वं<br>
हृतं घातित एव वा।<br>
तन्-निमित्तं क्षतः शस्त्रैर्<br>
जीवन्न् अपि विशुध्यति  ॥ ३.२४६ ॥</p>
<p>लोमभ्यः स्वाहे९त्य् एवं हि<br>
लोम-प्रभृति वै तनुम्।<br>
मज्जाऽन्तां जुहुयाद् वा ऽपि<br>
मन्त्रैर् एभिर् यथा-क्रमम्  ॥ ३.२४७ ॥</p>
<p>सङ्ग्रामे वा हतो लक्ष्य-<br>
भूतः शुद्धिम् अवाप्नुयात्।<br>
मृत-कल्पः प्रहाराऽऽर्तो<br>
जीवन्न् अपि विशुध्यति  ॥ ३.२४८ ॥</p>
<p>अरण्ये नियतो जप्त्वा<br>
त्रिर् वै वेदस्य संहिताम्।<br>
शुध्येत वा मिताऽऽशित्वात्<br>
प्रतिस्रोतः सरस्वतीम्  ॥ ३.२४९ ॥</p>
<p>पात्रे धनं वा पर्याप्तं<br>
दत्त्वा शुद्धिम् अवाप्नुयात्।<br>
आदातुश् च विशुद्ध्य्-अर्थम्<br>
इष्टैर् वैश्वानरी स्मृता  ॥ ३.२५० ॥</p>
<p>यागस्थ-क्षत्र-विड्-घाती<br>
चरेद् ब्रह्महणि व्रतम्।<br>
गर्भहा च यथा-वर्णं<br>
तथ +आत्रेयी-निषूदकः  ॥ ३.२५१ ॥</p>
<p>चरेद् व्रतम् अहत्वा ऽपि<br>
घात+अर्थं चेत् समागतः।<br>
द्वि-गुणं सवनस्थे तु<br>
ब्राह्मणे व्रतम् आदिशेत्  ॥ ३.२५२ ॥</p>
<p>सुराऽम्बु-घृत-गो-मूत्र-<br>
पयसाम् अग्नि-सन्निभम्।<br>
सुरापो ऽन्यतमं पीत्वा<br>
मरणाच् छुद्धिम् ऋच्छति  ॥ ३.२५३ ॥</p>
<p>वाल-वासा जटी वा ऽपि<br>
ब्रह्म-हत्या-व्रतं चरेत्।<br>
पिण्याकं वा कणान् वा ऽपि<br>
भक्षयेत् त्रि-समा निशि  ॥ ३.२५४ ॥</p>
<p>अज्ञानात् तु सुरां पीत्वा<br>
रेतो विण्-मूत्रम् एव च।<br>
पुनः संस्कारम् अर्हन्ति<br>
त्रयो वर्णा द्विजातयः  ॥ ३.२५५ ॥</p>
<p>पति-लोकं न सा याति<br>
ब्राह्मणी या सुरां पिबेत्।<br>
इह +एव सा शुनी गृध्री<br>
सूकरी च +उपजायते  ॥ ३.२५६ ॥<br>
ब्राह्मण-स्वर्ण-हारी तु<br>
राज्ञे मुसलम् अर्पयेत्।<br>
स्व-कर्म व्याख्यायंस् तेन<br>
हतो मुक्तो ऽपि वा-शुचिः  ॥ ३.२५७ ॥</p>
<p>अनिवेद्य नृपे शुध्येत्<br>
सुराप-व्रतम् आचरन्।<br>
आत्म-तुल्यं सुवर्णं वा<br>
दद्याद् वा विप्र-तुष्टि-कृत्  ॥ ३.२५८ ॥</p>
<p>तप्ते ऽयः-शयने सार्धम्<br>
आयस्या योषिता स्वपेत्।<br>
गृहीत्वो९त्कृत्य[उत्कृत्त्य] वृषणौ<br>
नैरृत्यां च +उत्सृजेत् तनुम्  ॥ ३.२५९ ॥</p>
<p>प्राजापत्यं चरेत् कृच्छ्रं<br>
समा वा गुरु-तल्पगः।<br>
चान्द्रायणं वा त्रीन् मासान्<br>
अभ्यसेद् वेद-संहिताम्  ॥ ३.२६० ॥</p>
<p>एभिस् तु संवसेद् यो वै<br>
वत्सरं सो ऽपि तत्-समः।<br>
कन्यां समुद्वहेद् एषां<br>
स+उपवासाम् अकिञ्चनाम्   ॥ ३.२६१ ॥</p>
<p>चान्द्रायणं चरेत् सर्वान्<br>
अवकृष्टान् निहत्य तु।<br>
शूद्रो ऽधिकार-हीनो-पि<br>
कालेन +अनेन शुध्यति  ॥ ३.२६२ ॥</p>
<p>पञ्च-गव्यं पिबेद् गोघ्नो<br>
मासम् आसीत संयतः।<br>
गोष्ठे-शयो गो-ऽनुगामी<br>
गो-प्रदानेन शुध्यति  ॥ ३.२६३ ॥<br>
कृच्छ्रं चैव +अतिकृच्छ्रं च<br>
चरेद् वा ऽपि समाहितः।<br>
दद्यात् त्रि-रात्रं च +उपोष्य<br>
वृषभै१कादशास् तु गाः  ॥ ३.२६४ ॥</p>
<p>उपपातक-शुद्धिः स्याद्<br>
एवं चान्द्रायणेन वा।<br>
पयसा वा ऽपि मासेन<br>
पराकेण +अथ वा पुनः  ॥ ३.२६५ ॥</p>
<p>ऋषभै१कसहस्रा गा<br>
दद्यात् क्षत्र-वधे पुमान्।<br>
ब्रह्म-हत्या-व्रतं वा ऽपि<br>
वत्सर-त्रितयं चरेत्  ॥ ३.२६६ ॥</p>
<p>वैश्य-हा ऽब्दं चरेद् एतद्<br>
दद्याद् वै९कशतं गवाम्।<br>
षण्-मासाच् छूद्रहा ऽप्य् एतद्<br>
धेनुर् दद्याद् दश +अथ वा  ॥ ३.२६७ ॥</p>
<p>दुर्वृत्त-ब्रह्म-विट्-क्षत्र-<br>
शूद्र-योषाः प्रमाप्य तु।<br>
दृतिं धनुर् बस्तम् अविं<br>
क्रमाद् दद्याद् विशुद्धये  ॥ ३.२६८ ॥</p>
<p>अप्रदुष्टां स्त्रियं हत्वा<br>
शूद्र-हत्या-व्रतं चरेत्।<br>
अस्थिमतां सहस्रं तु<br>
तथा ऽनस्थिमताम् अनः  ॥ ३.२६९ ॥</p>
<p>मार्जार-गोधा-नकुल-<br>
मण्डूकांश् च पतत्रिणः।<br>
हत्वा त्र्यहं पिबेत् क्षीरं<br>
कृच्छ्रं वा पादिकं चरेत्  ॥ ३.२७० ॥</p>
<p>गजे नील-वृषाः पञ्च<br>
शुके वत्सो द्वि-हायनः।<br>
खर+अज-मेषेषु वृषो<br>
देयः क्रौञ्चे त्रि-हायनः  ॥ ३.२७१ ॥</p>
<p>हंस-श्येन-कपि-क्रव्य+अज्<br>
जल-स्थल-शिखण्डिनः।<br>
भासं च हत्वा दद्याद् गाम्<br>
अक्रव्य+अदस् तु वत्सिकाम्  ॥ ३.२७२ ॥</p>
<p>उरगेष्व् आयसो दण्डः<br>
पण्डके त्रपु सीसकम्।<br>
कोले घृत-घटो देय<br>
उष्ट्रे गुञ्जा हये ऽंशुकम्  ॥ ३.२७३ ॥</p>
<p>तित्तिरौ तु तिल-द्रोणं<br>
गजाऽऽदीनाम् अशक्नुवन्।<br>
दानं दातुं चरेत् कृच्छ्रम्<br>
एकैकस्य विशुद्धये  ॥ ३.२७४ ॥</p>
<p>फल-पुष्प+अन्न-रसज-<br>
सत्त्व-घाते घृत+अशनम्।<br>
किञ्चित् स+अस्थि-वधे देयं<br>
प्राणाऽऽयामस् त्व् अनस्थिके   ॥ ३.२७५ ॥<br>
वृक्ष-गुल्म-लता-वीरु-<br>
च्छेदने जप्यम् ऋक्-शतम्।<br>
स्याद् ओषधि-वृथा-छेदे<br>
क्षीराऽऽशी गो-ऽनुगो दिनम्  ॥ ३.२७६ ॥</p>
<p>पुंश्चली-वानर-खरैर्<br>
दष्ट[दष्टः?]-श्व+उष्ट्राऽऽदि-वायसैः।<br>
प्राणाऽऽयामं जले कृत्वा<br>
घृतं प्राश्य विशुध्यति  ॥ ३.२७७ ॥</p>
<p>यन् मे ऽद्य रेत इत्य्-आभ्यां<br>
स्कन्नं रेतो ऽभिमन्त्रयेत्।<br>
स्तन+अन्तरं भ्रुवोर् मध्यं<br>
तेन +अनामिकया स्पृशेत्  ॥ ३.२७८ ॥</p>
<p>मयि तेज इति छायां<br>
स्वां दृष्ट्वा ऽम्बु-गतां जपेत्।<br>
सावित्रीम् अशुचौ दृष्टे<br>
चापल्ये च +अनृते ऽपि च  ॥ ३.२७९ ॥</p>
<p>अवकीर्णी भवेद् गत्वा<br>
ब्रह्म-चारी तु योषितम्।<br>
गर्दभं पशुम् आलभ्य<br>
नैरृतं स विशुध्यति  ॥ ३.२८० ॥</p>
<p>भैक्ष+अग्नि-कार्ये त्यक्त्वा तु<br>
सप्त-रात्रम् अनातुरः।<br>
काम+अवकीर्ण इत्य् आभ्यां<br>
जुहुयाद् आहुति-द्वयम्  ॥ ३.२८१ ॥</p>
<p>उपस्थानं ततः कुर्यात्<br>
सं मा सिञ्चन्त्व् अनेन तु।<br>
मधु-मांस+अशने कार्यः<br>
कृच्छ्रः शेष-व्रतानि च  ॥ ३.२८२ ॥</p>
<p>प्रतिकूलं गुरोः कृत्वा<br>
प्रसाद्य +एव विशुध्यति।<br>
कृच्छ्र-त्रयं गुरुः कुर्यान्<br>
म्रियते प्रहितो यदि   ॥ ३.२८३ ॥</p>
<p>क्रियमाण+उपकारे तु<br>
मृते विप्रे न पातकम्।<br>
विपाके गो-वृषाणां तु<br>
भेषज+अग्नि-क्रियासु च  ॥ ३.२८३:१ ॥</p>
<p>मिथ्याऽभिशंसिनो दोषो<br>
द्विः समो भूत-वादिनः।<br>
मिथ्याऽभिशस्त-दोषं च<br>
समादत्ते मृषा वदन्  ॥ ३.२८४ ॥</p>
<p>महा-पाप+उपपापाभ्यां यो<br>
ऽभिशंसेन् मृषा परम्।<br>
अब्-भक्षो मासम् आसीत<br>
स जापी नियते१न्द्रियः  ॥ ३.२८५ ॥</p>
<p>अभिशस्तो मृषा कृच्छ्रं<br>
चरेद् आग्नेयम् एव वा।<br>
निर्वपेत् तु पुरोडाशं<br>
वायव्यं पशुम् एव वा  ॥ ३.२८६ ॥</p>
<p>अनियुक्तो भ्रातृ-जायां<br>
गच्छंश् चान्द्रायणं चरेत्।<br>
त्रि-रात्र+अन्ते घृतं प्राश्य<br>
गत्वो९दक्यां विशुध्यति  ॥ ३.२८७ ॥</p>
<p>त्रीन् कृच्छ्रान् आचरेद् व्रात्य-<br>
याजको ऽभिचरन्न् अपि।<br>
वेद-प्लावी यवाऽऽश्य् अब्दं<br>
त्यक्त्वा च शरणाऽऽगतम्  ॥ ३.२८८ ॥</p>
<p>गोष्ठे वसन् ब्रह्म-चारी<br>
मासम् एकं पयो-व्रतम्।<br>
गायत्री-जप्य-निरतः<br>
शुध्यते ऽसत्-प्रतिग्रहात्  ॥ ३.२८९ ॥</p>
<p>प्राणाऽऽयामी जले स्नात्वा<br>
खर-यान+उष्ट्र-यान-गः।<br>
नग्नः स्नात्वा च भुक्त्वा च<br>
गत्वा चैव दिवा स्त्रियम्  ॥ ३.२९० ॥</p>
<p>गुरुं हुं-कृत्य त्वं-कृत्य<br>
विप्रं निर्जित्य वादतः।<br>
बद्ध्वा वा वाससा क्षिप्रं<br>
प्रसाद्य +उपवसेद् दिनम्  ॥ ३.२९१ ॥</p>
<p>विप्र-दण्ड+उद्यमे कृच्छ्रस् त्व्<br>
अति-कृच्छ्रो निपातने।<br>
कृच्छ्र+अति-कृच्छ्रो ऽसृक्-पाते<br>
कृच्छ्रो ऽभ्यन्तर-शोणिते  ॥ ३.२९२ ॥</p>
<p>देशं कालं वयः शक्तिं<br>
पापं च +अवेक्ष्य यत्नतः।<br>
प्रायश्चित्तं प्रकल्प्यं स्याद्<br>
यत्र च +उक्ता न निष्कृतिः  ॥ ३.२९३ ॥<br>
दाषी-कुम्भं बहिर्-ग्रामान्<br>
निनयेरन् स्व-बान्धवाः।<br>
पतितस्य बहिः कुर्युः<br>
सर्व-कार्येषु चैव तम्  ॥ ३.२९४ ॥</p>
<p>चरित-व्रत आयाते<br>
निनयेरन् नवं घटम्।<br>
जुगुप्सेरन् न च +अप्य् एनं<br>
संवसेयुश् च सर्वशः  ॥ ३.२९५ ॥</p>
<p>पतितानाम् एष एव<br>
विधिः स्त्रीणां प्रकीर्तितः।<br>
वासो गृह+अन्तके देयम्<br>
अन्नं वासः स-रक्षणम्  ॥ ३.२९६ ॥</p>
<p>नीच+अभिगमनं गर्भ-<br>
पातनं भर्तृ-हिंसनम्।<br>
विशेष-पतनीयानि<br>
स्त्रीमाम् एतान्य् अपि ध्रुवम्  ॥ ३.२९७ ॥</p>
<p>शरणाऽऽगत-बाल-स्त्री-<br>
हिंसकान् संवसेन् न तु।<br>
चीर्ण-व्रतान् अपि सतः<br>
कृत-घ्न-सहितान् इमान्  ॥ ३.२९८ ॥</p>
<p>घटे ऽपवर्जिते ज्ञाति-<br>
मध्यस्थो यवसं गवाम्।<br>
स दद्यात् प्रथमं गोभिः<br>
सत्कृतस्य हि सत्क्रिया  ॥ ३.२९९ ॥</p>
<p>विख्यात-दोषः कुर्वीत<br>
पर्षदो ऽनुमतं व्रतम्।</p>
<p>[रहस्य-प्रायश्चित्तम्]</p>
<p>अनभिख्यात-दोषस् तु<br>
रहस्यं व्रतम् आचरेत्  ॥ ३.३०० ॥</p>
<p>त्रि-रात्र+उपोषितो जप्त्वा<br>
ब्रह्महा त्व् अघ-मर्षणम्।<br>
अन्तर्-जले विशुध्येत<br>
दत्त्वा गां च पयस्विनाम्  ॥ ३.३०१ ॥</p>
<p>लोमभ्यः स्वाहे९त्य् अथ वा<br>
दिवसं मारुत+अशनः।<br>
जले स्थित्वा ऽभिजुहुयाच्<br>
चत्वारिंशद्-घृताऽऽहुतीः  ॥ ३.३०२ ॥</p>
<p>त्रि-रात्र+उपोषितो हुत्वा<br>
कूष्माण्डीभिर् घृतं शुचिः।<br>
ब्राह्मण-स्वर्ण-हारी तु<br>
रुद्र-जापी जले स्थितः   ॥ ३.३०३ ॥</p>
<p>सहस्र-शीर्षा-जापी तु<br>
मुच्यते गुरु-तल्पगः।<br>
गौर् देया कर्मणो ऽस्य +अन्ते<br>
पृथग् एभिः पयस्विनी  ॥ ३.३०४ ॥</p>
<p>प्राणाऽऽयाम-शतं कार्यं<br>
सर्व-पाप+अपनुत्तये।<br>
उपपातक-जातानाम्<br>
अनादिष्टस्य चैव हि  ॥ ३.३०५ ॥</p>
<p>ॐ-कार+अभिष्टुतं सोम-<br>
सलिलं पावनं पिबेत्।<br>
कृत्वा हि रेतो-विण्-मूत्र-<br>
प्राशनं तु द्विज+उत्तमः  ॥ ३.३०६ ॥</p>
<p>निशायां वा दिवा वा ऽपि<br>
यद् अज्ञान-कृतं भवेत्।<br>
त्रैकाल्य-सन्ध्या-करणात्<br>
तत् सर्वं विप्रणश्यति  ॥ ३.३०७ ॥</p>
<p>शुक्रियाऽऽरण्यक-जपो<br>
गायत्र्याश् च विशेषतः।<br>
सर्व-पाप-हरा ह्य् एते<br>
रुद्रै१कादशिनी तथा  ॥ ३.३०८ ॥</p>
<p>यत्र यत्र च सङ्कीर्णम्<br>
आत्मानं मन्यते द्विजः।<br>
तत्र तत्र तिलैर् होमो<br>
गायत्र्या वाचनं तथा  ॥ ३.३०९ ॥</p>
<p>वेद+अभ्यास-रतं क्षान्तं<br>
पञ्च-यज्ञ-क्रिया-परम्।<br>
न स्पृशन्ती७ह पापानि<br>
महा-पातकजान्य् अपि  ॥ ३.३१० ॥</p>
<p>वायु-भक्षो दिवा तिष्ठन्<br>
रात्रिं नीत्वा ऽप्सु सूर्य-दृक्।<br>
जप्त्वा सहस्रं गायत्र्याः<br>
शुध्येद् ब्रह्म-वधाद् ऋते  ॥ ३.३११ ॥</p>
<p>ब्रह्मचर्यं दया क्षान्तिर्<br>
दानं सत्यम् अकल्कता।<br>
अहिंसा स्तेय-माधुर्ये<br>
दमश् च +इति यमाः स्मृताः  ॥ ३.३१२ ॥</p>
<p>स्नानं मौन+उपवासे१ज्या-<br>
स्वाध्याय+उपस्थ-निग्रहाः।<br>
नियमा गुरु-शुश्रूषा<br>
शौच+अक्रोध+अप्रमादता  ॥ ३.३१३ ॥</p>
<p>गो-मूत्रं गो-मयं क्षीरं<br>
दधि सर्पिः कुश+उदकम्।<br>
जग्ध्वा परे ऽह्न्य् उपवसेत्<br>
कृच्छ्रं सान्तपनं चरेत्  ॥ ३.३१४ ॥</p>
<p>पृथक्-सान्तपन-द्रव्यैः<br>
षड्-अहः स+उपवासकः।<br>
सप्त+अहेन तु कृच्छ्रो ऽयं<br>
महा-सान्तपनः स्मृतः  ॥ ३.३१५ ॥</p>
<p>पर्ण+उदुम्बर-राजीव-<br>
बिल्व-पत्र-कुश+उदकैः।<br>
प्रत्येकं प्रत्यहं पीतैः<br>
पर्ण-कृच्छ्र उदाहृतः  ॥ ३.३१६ ॥</p>
<p>तप्त-क्षीर-घृत+अम्बूनाम्<br>
एकैकं प्रत्यहं पिबेत्।<br>
एक-रात्र+उपवासश् च<br>
तप्त-कृच्छ्र उदाहृतः  ॥ ३.३१७ ॥</p>
<p>एक-भक्तेन नक्तेन<br>
तथैव +अयाचितेन च।<br>
उपवासेन चैव +अयं<br>
पाद-कृच्छ्रः प्रकीर्तितः  ॥ ३.३१८ ॥</p>
<p>यथा-कथञ्चित् त्रि-गुणः<br>
प्राजापत्यो ऽयम् उच्यते।<br>
अयम् एव +अति-कृच्छ्रः स्यात्<br>
पाणि-पूर+अन्न-भोजनः   ॥ ३.३१९ ॥</p>
<p>कृच्छ्र+अति-कृच्छ्रः पयसा<br>
दिवसा ऽनेकविंशतिम्।<br>
द्वादश+अह+उपवासेन<br>
पराकः परिकीर्तितः   ॥ ३.३२० ॥</p>
<p>पिण्याकाऽऽचाम-तक्र+अम्बु-<br>
सक्तूनां प्रतिवासरम्।<br>
एक-रात्र+उपवासश् च<br>
कृच्छ्रः सौम्यो ऽयम् उच्यते  ॥ ३.३२१ ॥</p>
<p>एषां त्रि-रात्रम् अभ्यासाद्<br>
एकैकस्य यथा-क्रमम्।<br>
तुला-पुरुष इत्य् एष<br>
ज्ञेयः पञ्चदश+अहिकः  ॥ ३.३२२ ॥</p>
<p>तिथि-वृद्ध्या चरेत् पिण्डान्<br>
शुक्ले शिख्य्-अण्ड-सम्मितान्।<br>
एकैकं ह्रासयेत् कृष्ने<br>
पिण्डं चान्द्रायणं चरन्  ॥ ३.३२३ ॥</p>
<p>यथा-कथञ्चित् पिण्डानां<br>
चत्वारिंशच् छत-द्वयम्।<br>
मासेन +एव +उपभुञ्जीत<br>
चान्द्रायणम् अथ +अपरम्  ॥ ३.३२४ ॥</p>
<p>कुर्यात् त्रिषवण-स्नायी<br>
कृच्छ्रं चान्द्रायणं तथा।<br>
पवित्राणि जपेत् पिण्डान्<br>
गायत्र्या च +अभिमन्त्रयेत्  ॥ ३.३२५ ॥</p>
<p>अनादिष्टेषु पापेषु<br>
शुद्धिश् चान्द्रायणेन च।<br>
धर्म+अर्थं यश् चरेद् एतच्<br>
चन्द्रस्य +एति स-लोकताम्  ॥ ३.३२६ ॥</p>
<p>कृच्छ्र-कृद् धर्म-कामस् तु<br>
महतीं श्रियम् आप्नुयात्।<br>
यथा गुरु-क्रतु-फलं<br>
प्राप्नोति सु-समाहितः  ॥ ३.३२७ ॥</p>
<p>श्रुत्वै९तान् ऋषयो धर्मान्<br>
याज्ञवल्क्येन भाषितान्।<br>
इदम् ऊचुर् महाऽऽत्मानं<br>
योगी१न्द्रम् अमितौ१जसम्  ॥ ३.३२८ ॥</p>
<p>य इदं धारयिष्यन्ति<br>
धर्म-शास्त्रम् अतन्द्रिताः।<br>
इह लोके यशः प्राप्य<br>
ते यास्यन्ति त्रि-विष्टपम्  ॥ ३.३२९ ॥</p>
<p>विद्याऽर्थी प्राप्नुयाद् विद्यां<br>
धन-कामो धनं तथा।<br>
आयुष्-कामस् तथैव+आयुः<br>
श्री-कामो महतीं श्रियम्  ॥ ३.३३० ॥</p>
<p>श्लोक-त्रयम् अपि ह्य् अस्माद्<br>
यः श्राद्धे श्रावयिष्यति।<br>
पितॄणां तस्य तृप्तिः स्याद्<br>
अक्षय्या न +अत्र संशयः  ॥ ३.३३१ ॥</p>
<p>ब्राह्मणः पात्रतां याति<br>
क्षत्रियो विजयी भवेत्।<br>
वैश्यश् च धान्य-धनवान्<br>
अस्य शास्त्रस्य धारणात्  ॥ ३.३३२ ॥</p>
<p>य इदं श्रावयेद् विद्वान्<br>
द्विजान् पर्वसु पर्वसु।<br>
अश्व-मेध-फलं तस्य<br>
तद् भवान् अनुमन्यताम्  ॥ ३.३३३ ॥</p>
<p>श्रुत्वै९तद् याज्ञवक्ल्यो ऽपि<br>
प्रीताऽऽत्मा मुनि-भाषितम्।<br>
एवम् अस्त्व् इति ह +उवाच<br>
नमस्-कृत्य स्वयम्भुवे  ॥ ३.३३४ ॥</p>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vishvAsa.github.io/kalpAntaram/smRtiH/yAjJNavalkyaH/vishvAsa-prastutiH/03_prAyashchittam/">०३ प्रायश्चित्तम् </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: ०३ प्रायश्चित्तम्</li>
        
        <li>unicode_script: devanagari</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  

  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kalpAntaram/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kalpAntaram/actions/workflows/build.yml"><img src="https://github.com/vishvAsa/kalpAntaram/actions/workflows/build.yml/badge.svg"> Built </a> on 2021 Sep 2 01:08:44 UTC. (<a href="http://google.com/search?q=01%3a08%3a44%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
