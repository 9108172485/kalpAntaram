<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>कल्पान्तरे विश्वासटिप्पन्यः  | ०२ व्यवहारः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.83.1" />
    
    
      <META NAME="ROBOTS" CONTENT="INDEX, FOLLOW">
    

    <link href="/kalpAntaram/smRtiH/yAjJNavalkyaH/mUlam/02_vyavahAraH/" rel="alternate" type="application/rss+xml" title="कल्पान्तरे विश्वासटिप्पन्यः" />
    <link href="/kalpAntaram/smRtiH/yAjJNavalkyaH/mUlam/02_vyavahAraH/" rel="feed" type="application/rss+xml" title="कल्पान्तरे विश्वासटिप्पन्यः" />

    <meta property="og:title" content="०२ व्यवहारः" />
<meta property="og:description" content="०१ साधारण-व्यवहार-मातृका-प्रकरणम् व्यवहारान् नृपः पश्येद्
विद्वद्भिर् ब्राह्मणैः सह।
धर्मशास्त्रानुसारेण
क्रोधलोभविवर्जितः ॥ २.१ ॥
श्रुताध्ययनसम्पन्ना
धर्मज्ञाः सत्यवादिनः।
राज्ञा सभासदः कार्या
रिपौ मित्रे च ये समाः ॥ २.२ ॥
अपश्यता कार्यवशाद्
व्यवहारान् नृपेण तु।
सभ्यैः सह नियोक्तव्यो
ब्राह्मणः सर्वधर्मवित् ॥ २.३ ॥
रागाल् लोभाद् भयाद् वापि
स्मृत्यपेतादिकारिणः।
सभ्याः पृथक् पृथग् दण्ड्या
विवादाद् द्विगुणं दमम् ॥ २.४ ॥
स्मृत्याचारव्यपेतेन
मार्गेणाधर्षितः परैः।
आवेदयति चेद् राज्ञे
व्यवहारपदं हि तत् ॥ २.५ ॥
प्रत्यर्थिनो ऽग्रतो लेख्यं" />
<meta property="og:type" content="article" />
<meta property="og:url" content="https://vishvAsa.github.io/kalpAntaram/smRtiH/yAjJNavalkyaH/mUlam/02_vyavahAraH/" /><meta property="article:section" content="smRtiH" />



<meta itemprop="name" content="०२ व्यवहारः">
<meta itemprop="description" content="०१ साधारण-व्यवहार-मातृका-प्रकरणम् व्यवहारान् नृपः पश्येद्
विद्वद्भिर् ब्राह्मणैः सह।
धर्मशास्त्रानुसारेण
क्रोधलोभविवर्जितः ॥ २.१ ॥
श्रुताध्ययनसम्पन्ना
धर्मज्ञाः सत्यवादिनः।
राज्ञा सभासदः कार्या
रिपौ मित्रे च ये समाः ॥ २.२ ॥
अपश्यता कार्यवशाद्
व्यवहारान् नृपेण तु।
सभ्यैः सह नियोक्तव्यो
ब्राह्मणः सर्वधर्मवित् ॥ २.३ ॥
रागाल् लोभाद् भयाद् वापि
स्मृत्यपेतादिकारिणः।
सभ्याः पृथक् पृथग् दण्ड्या
विवादाद् द्विगुणं दमम् ॥ २.४ ॥
स्मृत्याचारव्यपेतेन
मार्गेणाधर्षितः परैः।
आवेदयति चेद् राज्ञे
व्यवहारपदं हि तत् ॥ २.५ ॥
प्रत्यर्थिनो ऽग्रतो लेख्यं">

<meta itemprop="wordCount" content="4394">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="०२ व्यवहारः"/>
<meta name="twitter:description" content="०१ साधारण-व्यवहार-मातृका-प्रकरणम् व्यवहारान् नृपः पश्येद्
विद्वद्भिर् ब्राह्मणैः सह।
धर्मशास्त्रानुसारेण
क्रोधलोभविवर्जितः ॥ २.१ ॥
श्रुताध्ययनसम्पन्ना
धर्मज्ञाः सत्यवादिनः।
राज्ञा सभासदः कार्या
रिपौ मित्रे च ये समाः ॥ २.२ ॥
अपश्यता कार्यवशाद्
व्यवहारान् नृपेण तु।
सभ्यैः सह नियोक्तव्यो
ब्राह्मणः सर्वधर्मवित् ॥ २.३ ॥
रागाल् लोभाद् भयाद् वापि
स्मृत्यपेतादिकारिणः।
सभ्याः पृथक् पृथग् दण्ड्या
विवादाद् द्विगुणं दमम् ॥ २.४ ॥
स्मृत्याचारव्यपेतेन
मार्गेणाधर्षितः परैः।
आवेदयति चेद् राज्ञे
व्यवहारपदं हि तत् ॥ २.५ ॥
प्रत्यर्थिनो ऽग्रतो लेख्यं"/>

      
    

    <script src="/kalpAntaram/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vishvAsa.github.io\/kalpAntaram\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kalpAntaram\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/kalpAntaram\/edit\/content\/\u0022,\u0022mainSections\u0022:[\u0022smrti-chandrika\u0022],\u0022mainsections\u0022:[\u0022smrti-chandrika\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    let autocompletePageUrl = "\/kalpAntaram\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/kalpAntaram\/smRtiH\/yAjJNavalkyaH\/mUlam\/02_vyavahAraH\/".replace(basePath, "/");
    pageVars.pageParams = {};
    pageVars.pageSource = "smRtiH\/yAjJNavalkyaH\/mUlam\/02_vyavahAraH.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/kalpAntaram/webpack_dist/main-bundle.js"></script>
    <script src="/kalpAntaram/webpack_dist/transliteration-bundle.js"></script>
    <script src="/kalpAntaram/non_webpack_js/disqus.js"></script>
    <script src="/kalpAntaram/webpack_dist/ui_lib-bundle.js"></script>
    <script src="/kalpAntaram/webpack_dist/search-bundle.js"></script>

    <link rel="stylesheet" href="/kalpAntaram/css/fonts.css">
    <link rel="stylesheet" href="/kalpAntaram/css/@fortawesome/fontawesome-free/css/solid.min.css">
    

    <link rel="stylesheet" href="/kalpAntaram/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vishvAsa.github.io/kalpAntaram/smRtiH/yAjJNavalkyaH/mUlam/02_vyavahAraH/" />
    <link rel="alternate" hreflang="sa-Deva" href="https://vishvAsa.github.io/kalpAntaram/smRtiH/yAjJNavalkyaH/mUlam/02_vyavahAraH/?transliteration_target=devanagari" />
    <link rel="alternate" hreflang="sa-Knda" href="https://vishvAsa.github.io/kalpAntaram/smRtiH/yAjJNavalkyaH/mUlam/02_vyavahAraH/?transliteration_target=kannada" />
    <link rel="alternate" hreflang="sa-Mlym" href="https://vishvAsa.github.io/kalpAntaram/smRtiH/yAjJNavalkyaH/mUlam/02_vyavahAraH/?transliteration_target=malayalam" />
    <link rel="alternate" hreflang="sa-Telu" href="https://vishvAsa.github.io/kalpAntaram/smRtiH/yAjJNavalkyaH/mUlam/02_vyavahAraH/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kalpAntaram/smRtiH/yAjJNavalkyaH/mUlam/02_vyavahAraH/?transliteration_target=tamil_superscripted" />
    <link rel="alternate" hreflang="sa-Taml" href="https://vishvAsa.github.io/kalpAntaram/smRtiH/yAjJNavalkyaH/mUlam/02_vyavahAraH/?transliteration_target=tamil" />
    <link rel="alternate" hreflang="sa-Gran" href="https://vishvAsa.github.io/kalpAntaram/smRtiH/yAjJNavalkyaH/mUlam/02_vyavahAraH/?transliteration_target=grantha" />
    <link rel="alternate" hreflang="sa-Gujr" href="https://vishvAsa.github.io/kalpAntaram/smRtiH/yAjJNavalkyaH/mUlam/02_vyavahAraH/?transliteration_target=gujarati" />
    <link rel="alternate" hreflang="sa-Orya" href="https://vishvAsa.github.io/kalpAntaram/smRtiH/yAjJNavalkyaH/mUlam/02_vyavahAraH/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kalpAntaram/smRtiH/yAjJNavalkyaH/mUlam/02_vyavahAraH/?transliteration_target=assamese" />
    <link rel="alternate" hreflang="sa-Beng" href="https://vishvAsa.github.io/kalpAntaram/smRtiH/yAjJNavalkyaH/mUlam/02_vyavahAraH/?transliteration_target=bengali" />
    <link rel="alternate" hreflang="sa-Guru" href="https://vishvAsa.github.io/kalpAntaram/smRtiH/yAjJNavalkyaH/mUlam/02_vyavahAraH/?transliteration_target=gurmukhi" />
    <link rel="alternate" hreflang="sa-Cyrl" href="https://vishvAsa.github.io/kalpAntaram/smRtiH/yAjJNavalkyaH/mUlam/02_vyavahAraH/?transliteration_target=cyrillic" />
    <link rel="alternate" hreflang="sa-Sinh" href="https://vishvAsa.github.io/kalpAntaram/smRtiH/yAjJNavalkyaH/mUlam/02_vyavahAraH/?transliteration_target=sinhala" />
    <link rel="alternate" hreflang="sa-Shar" href="https://vishvAsa.github.io/kalpAntaram/smRtiH/yAjJNavalkyaH/mUlam/02_vyavahAraH/?transliteration_target=sharada" />
    <link rel="alternate" hreflang="sa-Brah" href="https://vishvAsa.github.io/kalpAntaram/smRtiH/yAjJNavalkyaH/mUlam/02_vyavahAraH/?transliteration_target=brahmi" />
    <link rel="alternate" hreflang="sa-Modi" href="https://vishvAsa.github.io/kalpAntaram/smRtiH/yAjJNavalkyaH/mUlam/02_vyavahAraH/?transliteration_target=modi" />
    <link rel="alternate" hreflang="sa-Tirh" href="https://vishvAsa.github.io/kalpAntaram/smRtiH/yAjJNavalkyaH/mUlam/02_vyavahAraH/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kalpAntaram/smRtiH/yAjJNavalkyaH/mUlam/02_vyavahAraH/?transliteration_target=iso" />
      <link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kalpAntaram/smRtiH/yAjJNavalkyaH/mUlam/02_vyavahAraH/?transliteration_target=iast" />
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/kalpAntaram/" class="btn col border">
            <i class="fas fa-gopuram ">कल्पान्तरे विश्वासटिप्पन्यः <br/> ०२ व्यवहारः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          ✍
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iso">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
          🗨:
          <select name="commentStyleDropdown" size="1" onchange="module_main.default.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a  name="speakerButton" class="btn btn-secondary" onclick="module_main.default.handleSpeakToggle()">🎧️</a></div>
        </div>
        <div class="row col  d-flex justify-content-center">
          <a href="/full_search"  class="btn btn-secondary">🥽🔦</a>
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
          <div id="fastSearch">
              <input id="searchInput" placeholder="शीर्षिकान्विष्यताम्"  tabindex="0">
          </div>
          <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="०२ व्यवहारः">०२ व्यवहारः</h1>
    
    <a id="editLink" class="btn btn-primary"  href="https://github.com/vishvAsa/kalpAntaram/edit/content/smRtiH/yAjJNavalkyaH/mUlam/02_vyavahAraH.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <h2 id="०१-सधरण-वयवहर-मतक-परकरणम">०१ साधारण-व्यवहार-मातृका-प्रकरणम्</h2>
<p>व्यवहारान् नृपः पश्येद्<br>
विद्वद्भिर् ब्राह्मणैः सह।<br>
धर्मशास्त्रानुसारेण<br>
क्रोधलोभविवर्जितः  ॥ २.१ ॥</p>
<p>श्रुताध्ययनसम्पन्ना<br>
धर्मज्ञाः सत्यवादिनः।<br>
राज्ञा सभासदः कार्या<br>
रिपौ मित्रे च ये समाः  ॥ २.२ ॥</p>
<p>अपश्यता कार्यवशाद्<br>
व्यवहारान् नृपेण तु।<br>
सभ्यैः सह नियोक्तव्यो<br>
ब्राह्मणः सर्वधर्मवित्  ॥ २.३ ॥</p>
<p>रागाल् लोभाद् भयाद् वापि<br>
स्मृत्यपेतादिकारिणः।<br>
सभ्याः पृथक् पृथग् दण्ड्या<br>
विवादाद् द्विगुणं दमम्  ॥ २.४ ॥</p>
<p>स्मृत्याचारव्यपेतेन<br>
मार्गेणाधर्षितः परैः।<br>
आवेदयति चेद् राज्ञे<br>
व्यवहारपदं हि तत्  ॥ २.५ ॥</p>
<p>प्रत्यर्थिनो ऽग्रतो लेख्यं<br>
यथावेदितम् अर्थिना।<br>
समामासतदर्धाहर्-<br>
नामजात्यादिचिह्नितम्  ॥ २.६ ॥</p>
<p>श्रुतार्थस्योत्तरं लेख्यं<br>
पूर्वावेदकसन्निधौ।<br>
ततो ऽर्थी लेखयेत् सद्यः<br>
प्रतिज्ञातार्थसाधनम्  ॥ २.७ ॥</p>
<p>तत्-सिद्धौ सिद्धिम् आप्नोति<br>
विपरीतम् अतो ऽन्यथा।<br>
चतुष्पाद् व्यवहारो ऽयं<br>
विवादेषूपदर्शितः  ॥ २.८ ॥</p>
<h2 id="०२-असधरणवयवहरमतक-परकरणम">०२ असाधारणव्यवहारमातृका-प्रकरणम्</h2>
<p>अभियोगम् अनिस्तीर्य<br>
नैनं प्रत्यभियोजयेत्।<br>
अभियुक्तं च नान्येन<br>
नोक्तं विप्रकृतिं नयेत्  ॥ २.९ ॥</p>
<p>कुर्यात् प्रत्यभियोगं च<br>
कलहे साहसेषु च।<br>
उभयोः प्रतिभूर् ग्राह्यः<br>
समर्थः कार्यनिर्णये  ॥ २.१० ॥</p>
<p>निह्नवे भावितो दद्याद्<br>
धनं राज्ञे च तत्समम्।<br>
मिथ्याभियोगी द्विगुणम्<br>
अभियोगाद् धनं वहेत्  ॥ २.११ ॥</p>
<p>साहसस्तेयपारुष्य-<br>
गोभिशापात्यये स्त्रियाम्।<br>
विवादयेत् सद्य एव<br>
कालो ऽन्यत्रेच्छया स्मृतः  ॥ २.१२ ॥</p>
<p>देशाद् देशान्तरं याति<br>
सृक्किणी परिलेढि च।<br>
ललाटं स्विद्यते चास्य<br>
मुखं वैवर्ण्यम् एति च  ॥ २.१३ ॥</p>
<p>परिशुष्यत्स्खलद्वाक्यो<br>
विरुद्धं बहु भाषिते।<br>
वाक्-चक्षुः पूजयति नो<br>
तथौष्ठौ निर्भुजत्य् अपि  ॥ २.१४ ॥</p>
<p>स्वभावाद् विकृतिं गच्छेन्<br>
मनो-वाक्-काय-कर्मभिः।<br>
अभियोगे ऽथ साक्ष्ये वा<br>
दुष्टः स परिकीर्तितः  ॥ २.१५ ॥</p>
<p>सन्दिग्धार्थं स्वतन्त्रो यः<br>
साधयेद् यश् च निष्पतेत्।<br>
न चाहूतो वदेत् किञ्चिद्<br>
धीनो दण्ड्यश् च स स्मृतः  ॥ २.१६ ॥</p>
<p>साक्षिषूभयतः सत्सु<br>
साक्षिणः पूर्ववादिनः।<br>
पूर्वपक्षे ऽधरीभूते<br>
भवन्त्य् उत्तरवादिनः  ॥ २.१७ ॥</p>
<p>सपणश् चेद् विवादः स्यात्<br>
तत्र हीनं तु दापयेत्।<br>
दण्डं च स्वपणं चैव<br>
धनिने धनम् एव च  ॥ २.१८ ॥<br>
छलं निरस्य भूतेन<br>
व्यवहारान् नयेन् नृपः।<br>
भूतम् अप्य् अनुपन्यस्तं<br>
हीयते व्यवहारतः  ॥ २.१९ ॥</p>
<p>निह्नुते लिखितं नैकम्<br>
एकदेशे विभावितः।<br>
दाप्यः सर्वं नृपेणार्थं<br>
न ग्राह्यस् त्व् अनिवेदितः  ॥ २.२० ॥</p>
<p>स्मृत्योर् विरोधे न्यायस् तु<br>
बलवान् व्यवहारतः।<br>
अर्थशास्त्रात् तु बलवद्<br>
धर्मशास्त्रम् इति स्थितिः  ॥ २.२१ ॥</p>
<p>प्रमाणं लिखितं भुक्तिः<br>
साक्षिणश् चेति कीर्तितम्।<br>
एषाम् अन्यतमाभावे<br>
दिव्यान्यतमम् उच्यते  ॥ २.२२ ॥</p>
<p>सर्वेष्व् अर्थविवादेषु<br>
बलवत्य् उत्तराक्रिया।<br>
आधौ प्रतिग्रहे क्रीते<br>
पूर्वा तु बलवत्तरा  ॥ २.२३ ॥</p>
<p>पश्यतो ऽब्रुवतो भूमेर्<br>
हानिर् विंशति-वार्षिकी।<br>
परेण भुज्यमानाया<br>
धनस्य दशवार्षिकी  ॥ २.२४ ॥</p>
<p>आधिसीमोपनिक्षेप-<br>
जडबालधनैर् विना।<br>
तथोपनिधिराजस्त्री-<br>
श्रोत्रियाणां धनैर् अपि  ॥ २.२५ ॥</p>
<p>आध्यादीनां विहर्तारं<br>
धनिने दापयेद् धनम्।<br>
दण्डं च तत्समं राज्ञे<br>
शक्त्यपेक्षम् अथापि वा  ॥ २.२६ ॥</p>
<p>आगमो ऽभ्यधिको भोगाद्<br>
विना पूर्वक्रमागतात्।<br>
आगमे ऽपि बलं नैव<br>
भुक्तिः स्तोकापि यत्र नो  ॥ २.२७ ॥</p>
<p>आगमस् तु कृतो येन<br>
सो ऽभियुक्तस् तम् उद्धरेत्।<br>
न तत्सुतस् तत्सुतो वा<br>
भुक्तिस् तत्र गरीयसी  ॥ २.२८ ॥</p>
<p>यो ऽभियुक्तः परेतः स्यात्<br>
तस्य रिक्थी तम् उद्धरेत्।<br>
न तत्र कारणं भुक्तिर्<br>
आगमेन विनाकृता  ॥ २.२९ ॥</p>
<p>नृपेणाधिकृताः पूगाः<br>
श्रेणयो ऽथ कुलानि च।<br>
पूर्वं पूर्वं गुरु ज्ञेयं<br>
व्यवहारविधौ नृणाम्  ॥ २.३० ॥</p>
<p>बलोपाधिविनिर्वृत्तान्<br>
व्यवहारान् निवर्तयेत्।<br>
स्त्री-नक्तम्-अन्तरागार-<br>
बहिः-शत्रुकृतांस् तथा  ॥ २.३१ ॥</p>
<p>मत्तोन्मत्तार्तव्यसनि-<br>
बालभीतादियोजितः।<br>
असम्बद्धकृतश् चैव<br>
व्यवहारो न सिध्यति  ॥ २.३२ ॥</p>
<p>प्रनष्टाधिगतं देयं<br>
नृपेण धनिने धनम्।<br>
विभावयेन् न चेल् लिङ्गैस्<br>
तत्समं दण्डम् अर्हति  ॥ २.३३ ॥</p>
<p>राजा लब्ध्वा निधिं दद्याद्<br>
द्विजेभ्यो ऽर्धं द्विजः पुनः।<br>
विद्वान् अशेषम् आदद्यात्<br>
स सर्वस्य प्रभुर् यतः  ॥ २.३४ ॥</p>
<p>इतरेण निधौ लब्धे<br>
राजा षष्ठांशम् आहरेत्।<br>
अनिवेदितविज्ञातो<br>
दाप्यस् तं दण्डम् एव च  ॥ २.३५ ॥</p>
<p>देयं चौरहृतं द्रव्यं<br>
राज्ञा जानपदाय तु।<br>
अददद् धि समाप्नोति<br>
किल्बिषं यस्य तस्य तत्  ॥ २.३६ ॥</p>
<h2 id="०३-ऋणदन-परकरणम">०३ ऋणादान-प्रकरणम्</h2>
<p>अशीति-भागो वृद्धिः स्यान्<br>
मासि मासि सबन्धके।<br>
वर्ण-क्रमाच् छतं द्वि-त्रि-<br>
चतुष्-पञ्चकम् अन्यथा  ॥ २.३७ ॥</p>
<p>कान्तारगास् तु दशकं<br>
सामुद्रा विंशकं शतम्।<br>
दद्युर् वा स्व-कृतां वृद्धिं<br>
सर्वे सर्वासु जातिषु  ॥ २.३८ ॥</p>
<p>सन्ततिस् तु पशु-स्त्रीणां<br>
रसस्याष्ट-गुणा परा।<br>
वस्त्र-धान्य-हिरण्यानां<br>
चतुस्-त्रि-द्वि-गुणा परा  ॥ २.३९ ॥</p>
<p>प्रपन्नं साधयन्न् अर्थं<br>
न वाच्यो नृपतेर् भवेत्।<br>
साध्यमानो नृपं गच्छन्<br>
दण्ड्यो दाप्यश् च तद्-धनम्  ॥ २.४० ॥</p>
<p>गृहीतानुक्रमाद् दाप्यो<br>
धनिनाम् अधमर्णिकः।<br>
दत्त्वा तु ब्राह्मणायैव<br>
नृपतेस् तद्-अनन्तरम्  ॥ २.४१ ॥</p>
<p>राज्ञा ऽधमर्णिको दाप्यः<br>
साधिताद् दशकं शतम्।<br>
पञ्चकं च शतं दाप्यः<br>
प्राप्तार्थो ह्य् उत्तमर्णिकः  ॥ २.४२ ॥</p>
<p>हीन-जातिं परिक्षीणम्<br>
ऋणार्थं कर्म कारयेत्।<br>
ब्राह्मणस् तु परिक्षीणः<br>
शनैर् दाप्यो यथोदयम्  ॥ २.४३ ॥</p>
<p>दीयमानं न गृह्णाति<br>
प्रयुक्तं यः स्वकं धनम्।<br>
मध्यस्थ-स्थापितं चेत् स्याद्<br>
वर्धते न ततः परम्  ॥ २.४४ ॥</p>
<p>अविभक्तैः कुटुम्बार्थे<br>
यद् ऋणं तु कृतं भवेत्।<br>
दद्युस् तद् रिक्थिनः प्रेते<br>
प्रोषिते वा कुटुम्बिनि  ॥ २.४५ ॥</p>
<p>न योषित्-पति-पुत्राभ्यां<br>
न पुत्रेण कृतं पिता।<br>
दद्याद् ऋते कुटुम्बार्थान्<br>
न पतिः स्त्री-कृतं तथा  ॥ २.४६ ॥</p>
<p>सुरा-काम-द्यूत-कृतं<br>
दण्ड-शुल्कावशिष्टकम्।<br>
वृथा-दानं तथैवेह<br>
पुत्रो दद्यान् न पैतृकम्  ॥ २.४७ ॥</p>
<p>गोप-शौण्डिक-शैलूष-<br>
रजक-व्याध-योषिताम्।<br>
ऋणं दद्यात् पतिस् तेषां<br>
यस्माद् वृत्तिस् तद्-आश्रया  ॥ २.४८ ॥</p>
<p>प्रतिपन्नं स्त्रिया देयं<br>
पत्या वा सह यत् कृतम्।<br>
स्वयं-कृतं वा यद् ऋणं<br>
नान्यत् स्त्री दातुम् अर्हति  ॥ २.४९ ॥</p>
<p>पितरि प्रोषिते प्रेते<br>
व्यसनाभिप्लुते ऽपि वा।<br>
पुत्र-पौत्रैर् ऋणं देयं<br>
निह्नवे साक्षि-भावितम्  ॥ २.५० ॥</p>
<p>रिक्थ-ग्राह ऋणं दाप्यो<br>
योषिद्-ग्राहस् तथैव च।<br>
पुत्रो ऽनन्याश्रित-द्रव्यः<br>
पुत्र-हीनस्य रिक्थिनः  ॥ २.५१ ॥</p>
<p>भ्रातॄणाम् अथ दम्पत्योः<br>
पितुः पुत्रस्य चैव हि।<br>
प्रातिभाव्यम् ऋणं साक्ष्यम्<br>
अविभक्ते न तु स्मृतम्  ॥ २.५२ ॥</p>
<p>दर्शने प्रत्यये दाने<br>
प्रातिभाव्यं विधीयते।<br>
आद्यौ तु वितथे दाप्याव्<br>
इतरस्य सुता अपि  ॥ २.५३ ॥</p>
<p>दर्शन-प्रतिभूर् यत्र<br>
मृतः प्रात्ययिको ऽपि वा।<br>
न तत्-पुत्रा ऋणं दद्युर्<br>
दद्युर् दानाय यः स्थितः  ॥ २.५४ ॥</p>
<p>बहवः स्युर् यदि स्वांशैर्<br>
दद्युः प्रतिभुवो धनम्।<br>
एक-च्छायाश्रितेष्व् एषु<br>
धनिकस्य यथा-रुचि  ॥ २.५५ ॥</p>
<p>प्रतिभूर् दापितो यत् तु<br>
प्रकाशं धनिनो धनम्।<br>
द्वि-गुणं प्रतिदातव्यम्<br>
ऋणिकैस् तस्य तद् भवेत्  ॥ २.५६ ॥</p>
<p>सन्ततिः स्त्री-पशुष्व् एव<br>
धान्यं त्रि-गुणम् एव च।<br>
वस्त्रं चतुर्-गुणं प्रोक्तं<br>
रसश् चाष्ट-गुणस् तथा  ॥ २.५७ ॥</p>
<p>आधिः प्रणश्येद् द्वि-गुणे<br>
धने यदि न मोक्ष्यते।<br>
काले काल-कृतो नश्येत्<br>
फल-भोग्यो न नश्यति  ॥ २.५८ ॥</p>
<p>गोप्याधिभोगे नो वृद्धिः<br>
सोपकारे च हापिते।<br>
नष्टो देयो विनष्टश् च<br>
दैव-राज-कृताद् ऋते  ॥ २.५९ ॥</p>
<p>आधेः स्वीकरणात् सिद्धी<br>
रक्ष्यमाणो ऽप्य् असारताम्।<br>
यातश् चेद् अन्य आधेयो<br>
धन-भाग् वा धनी भवेत्  ॥ २.६० ॥<br>
चरित्र-बन्धक-कृतं<br>
स वृद्ध्या दापयेद् धनम्।<br>
सत्यं-कार-कृतं द्रव्यं<br>
द्वि-गुणं प्रतिदापयेत्  ॥ २.६१ ॥</p>
<p>उपस्थितस्य मोक्तव्य<br>
आधिः स्तेनो ऽन्यथा भवेत्।<br>
प्रयोजके ऽसति धनं<br>
कुले न्यस्य+आधिम् आप्नुयात्  ॥ २.६२ ॥</p>
<p>तत्-काल-कृत-मूल्यो वा<br>
तत्र तिष्ठेद् अवृद्धिकः।<br>
विना धारणकाद् वा ऽपि<br>
विक्रीणीत स-साक्षिकम्  ॥ २.६३ ॥</p>
<p>यदा तु द्वि-गुणी-भूतम्<br>
ऋणम् आधौ तदा खलु।<br>
मोच्य आधिस् तद्-उत्पन्ने<br>
प्रविष्टे द्वि-गुणे धने  ॥ २.६४ ॥</p>
<h2 id="०४-उपनध-परकरणम">०४ उपनिधि-प्रकरणम्</h2>
<p>वासनस्थम् अनाख्याय<br>
हस्ते ऽन्यस्य यद् अर्प्यते।<br>
द्रव्यं तद् औपनिधिकं<br>
प्रतिदेयं तथैव तत्  ॥ २.६५ ॥</p>
<p>न दाप्यो ऽपहृतं तं तु<br>
राज-दैविक-तस्करैः।<br>
भ्रेषश् चेन् मार्गिते ऽअदत्ते<br>
दाप्यो दण्डं च तत्-समम्  ॥ २.६६ ॥</p>
<p>आजीवन् स्वेच्छया दण्ड्यो<br>
दाप्यस् तं चापि सोदयम्।<br>
याचितान्वाहित-न्यास-<br>
निक्षेपादिष्व् अयं विधिः   ॥ २.६७ ॥</p>
<h2 id="०५-सकष-परकरणम">०५ साक्षि-प्रकरणम्</h2>
<p>तपस्विनो दान-शीलाः<br>
कुलीनाः सत्य-वादिनः।<br>
धर्म-प्रधाना ऋजवः<br>
पुत्रवन्तो धनान्विताः  ॥ २.६८ ॥</p>
<p>त्र्य्-अवराः साक्षिणो ज्ञेयाः<br>
श्रौत-स्मार्त-क्रिया-पराः।<br>
यथा-जाति यथा-वर्णं<br>
सर्वे सर्वेषु वा स्मृताः  ॥ २.६९ ॥</p>
<p>स्त्री-बाल-वृद्ध-कितव-<br>
मत्तोन्मत्ताभिशस्तकाः।<br>
रङ्गावतारि-पाखण्डि-<br>
कूट-कृद्-विकलेन्द्रियाः  ॥ २.७० ॥</p>
<p>पतिताप्तार्थ-सम्बन्धि-<br>
सहाय-रिपु-तस्कराः।<br>
साहसी दृष्ट-दोषश् च<br>
निर्धूताद्यास् त्व् असाक्षिणः  ॥ २.७१ ॥</p>
<p>उभयानुमतः साक्षी<br>
भवत्य् एको ऽपि धर्मवित्।<br>
सर्वः साक्षी सङ्ग्रहणे<br>
चौर्य-पारुष्य-साहसे  ॥ २.७२ ॥</p>
<p>साक्षिणः श्रावयेद् वादि-<br>
प्रतिवादि-समीपगान्।<br>
ये पातक-कृतां लोका<br>
महा-पातकिनां तथा   ॥ २.७३ ॥</p>
<p>अग्नि-दानां च ये लोका<br>
ये च स्त्री-बाल-घातिनाम्।<br>
स तान् सर्वान् अवाप्नोति<br>
यः साक्ष्यम् अनृतं वदेत्  ॥ २.७४ ॥</p>
<p>सुकृतं यत् त्वया किञ्चिज्<br>
जन्मान्तर-शतैः कृतम्।<br>
तत् सर्वं तस्य जानीहि<br>
यं पराजयसे मृषा  ॥ २.७५ ॥</p>
<p>अब्रुवन् हि नरः साक्ष्यम्<br>
ऋणं स-दश-बन्धकम्।<br>
राज्ञा सर्वं प्रदाप्यः स्यात्<br>
षट्-चत्वारिंशके ऽहनि  ॥ २.७६ ॥</p>
<p>न ददाति हि यः साक्ष्यं<br>
जानन्न् अपि नराधमः।<br>
स कूट-साक्षिणां पापैस्<br>
तुल्यो दण्डेन चैव हि  ॥ २.७७ ॥</p>
<p>द्वैधे बहूनां वचनं<br>
समेषु गुणिनां तथा।<br>
गुणि-द्वैधे तु वचनं<br>
ग्राह्यं ये गुणवत्तमाः  ॥ २.७८ ॥</p>
<p>यस्योचुः साक्षिणः सत्यां<br>
प्रतिज्ञां स जयी भवेत्।<br>
अन्यथा वादिनो यस्य<br>
ध्रुवस् तस्य पराजयः  ॥ २.७९ ॥</p>
<p>उक्ते ऽपि साक्षिभिः साक्ष्ये<br>
यद्य् अन्ये गुणवत्तमाः।<br>
द्वि-गुणा वा ऽन्यथा ब्रूयुः<br>
कूटाः स्युः पूर्व-साक्षिणः  ॥ २.८० ॥</p>
<p>पृथक् पृथग् दण्डनीयाः<br>
कूटकृत् साक्षिणस् तथा।<br>
विवादाद् द्वि-गुणं दण्डं<br>
विवास्यो ब्राह्मणः स्मृतः  ॥ २.८१ ॥</p>
<p>यः साक्ष्यं श्रावितो ऽन्येभ्यो<br>
निह्नुते तत् तमो-वृतः।<br>
स दाप्यो ऽष्ट-गुणं दण्डं<br>
ब्राह्मणं तु विवासयेत्  ॥ २.८२ ॥</p>
<p>वर्णिनां हि वधो यत्र<br>
तत्र साक्ष्य् अनृतं वदेत्।<br>
तत्-पावनाय निर्वाप्यश्<br>
चरुः सारस्वतो द्विजैः   ॥ २.८३ ॥</p>
<h2 id="०६-लखय-परकरणम">०६ लेख्य-प्रकरणम्</h2>
<p>यः कश्चिद् अर्थो निष्णातः<br>
स्व-रुच्या तु परस्परम्।<br>
लेख्यं तु साक्षिमत् कार्यं<br>
तस्मिन् धनिक-पूर्वकम्  ॥ २.८४ ॥</p>
<p>समा-मास-तद्-अर्धाहर्-<br>
नाम-जाति-स्व-गोत्रकैः।<br>
स-ब्रह्मचारिकात्मीय-<br>
पितृ-नामादि-चिह्नितम्  ॥ २.८५ ॥</p>
<p>समाप्ते ऽर्थे ऋणी नाम<br>
स्व-हस्तेन निवेशयेत्।<br>
मतं मे ऽमुक-पुत्रस्य<br>
यद् अत्रोपरि लेखितम्  ॥ २.८६ ॥</p>
<p>साक्षिणश् च स्व-हस्तेन<br>
पितृ-नामक-पूर्वकम्।<br>
अत्राहम् अमुकः साक्षी<br>
लिखेयुर् इति ते समाः  ॥ २.८७ ॥</p>
<p>उभयाभ्यर्थितेनैतन्<br>
मया ह्य् अमुक-सूनुना।<br>
लिखितं ह्य् अमुकेनेति<br>
लेखको ऽन्ते ततो लिखेत्  ॥ २.८८ ॥</p>
<p>विना ऽपि साक्षिभिर् लेख्यं<br>
स्व-हस्त-लिखितं तु यत्।<br>
तत् प्रमाणं स्मृतं लेख्यं<br>
बलोपधि-कृताद् ऋते  ॥ २.८९ ॥</p>
<p>ऋणं लेख्य-कृतं देयं<br>
पुरुषैस् त्रिभिर् एव तु।<br>
आधिस् तु भुज्यते तावद्<br>
यावत् तन् न प्रदीयते  ॥ २.९० ॥</p>
<p>देशान्तरस्थे दुर्लेख्ये<br>
नष्टोन्मृष्टे हृते तथा।<br>
भिन्ने दग्धे ऽथवा छिन्ने<br>
लेख्यम् अन्यत् तु कारयेत्  ॥ २.९१ ॥</p>
<p>सन्दिग्ध-लेख्य-शुद्धिः स्यात्<br>
स्व-हस्त-लिखितादिभिः।<br>
युक्ति-प्राप्ति-क्रिया-चिह्न-<br>
सम्बन्धागम-हेतुभिः  ॥ २.९२ ॥</p>
<p>लेख्यस्य पृष्ठे ऽभिलिखेद्<br>
दत्त्वा दत्त्वा र्णिको धनम्।<br>
धनी वोपगतं दद्यात्<br>
स्व-हस्त-परिचिह्नितम्  ॥ २.९३ ॥</p>
<p>दत्त्वा र्णं पाटयेल् लेख्यं<br>
शुद्ध्यै वा ऽन्यत् तु कारयेत्।<br>
साक्षिमच् च भवेद् यद् वा<br>
तद् दातव्यं स-साक्षिकम्   ॥ २.९४ ॥</p>
<h2 id="०७-दवय-परकरणम">०७ दिव्य-प्रकरणम्</h2>
<p>तुलाग्न्य्-आपो विषं कोशो<br>
दिव्यानीह विशुद्धये।<br>
महाभियोगेष्व् एतानि<br>
शीर्षकस्थे ऽभियोक्तरि  ॥ २.९५ ॥</p>
<p>रुच्या वा ऽन्यतरः कुर्याद्<br>
इतरो वर्तयेच् छिरः।<br>
विना ऽपि शीर्षकात् कुर्यान्<br>
नृप-द्रोहे ऽथ पातके  ॥ २.९६ ॥</p>
<p>स-चैलं स्नातम् आहूय<br>
सूर्योदय उपोषितम्।<br>
कारयेत् सर्व-दिव्यानि<br>
नृप-ब्राह्मण-सन्निधौ  ॥ २.९७ ॥</p>
<p>तुला स्त्री-बाल-वृद्धान्ध-<br>
पङ्गु-ब्राह्मण-रोगिणाम्।<br>
अग्निर् जलं वा शूद्रस्य<br>
यवाः सप्त विषस्य वा  ॥ २.९८ ॥</p>
<p>नासहस्राद् धरेत् फालं<br>
न विषं न तुलां तथा।<br>
नृपार्थेष्व् अभिशापे च<br>
वहेयुः शुचयः सदा   ॥ २.९९ ॥</p>
<p>तुला-धारण-विद्वद्भिर्<br>
अभियुक्तस् तुलाश्रितः।<br>
प्रतिमान-समी-भूतो<br>
रेखां कृत्वा ऽवतारितः  ॥ २.१०० ॥</p>
<p>त्वं तुले सत्य-धामा ऽसि<br>
पुरा देवैर् विनिर्मिता।<br>
तत् सत्यं वद कल्याणि<br>
संशयान् मां विमोचय  ॥ २.१०१ ॥</p>
<p>यद्य् अस्मि पाप-कृन् मातस्<br>
ततो मां त्वम् अधो नय।<br>
शुद्धश् चेद् गमयोर्ध्वं मां<br>
तुलाम् इत्य् अभिमन्त्रयेत्  ॥ २.१०२ ॥</p>
<p>करौ विमृदित-व्रीहेर्<br>
लक्षयित्वा ततो न्यसेत्।<br>
सप्ताश्वत्थस्य पत्राणि<br>
तावत् सूत्रेण वेष्टयेत्  ॥ २.१०३ ॥</p>
<p>त्वम् अग्ने सर्व-भूतानाम्<br>
अन्तश् चरसि पावक।<br>
साक्षिवत् पुण्य-पापेभ्यो<br>
ब्रूहि सत्यं कवे मम  ॥ २.१०४ ॥</p>
<p>तस्येत्य् उक्तवतो लौहं<br>
पञ्चाशत् पलिकं समम्।<br>
अग्नि-वर्णं न्यसेत् पिण्डं<br>
हस्तयोर् उभयोर् अपि  ॥ २.१०५ ॥<br>
स तम् आदाय सप्तैव<br>
मण्डलानि शनैर् व्रजेत्।<br>
षोडशाङ्गुलकं ज्ञेयं<br>
मण्डलं तावद् अन्तरम्  ॥ २.१०६ ॥</p>
<p>मुक्त्वा ऽग्निं मृदित-व्रीहिर्<br>
अदग्धः शुद्धिम् आप्नुयात्।<br>
अन्तरा पतिते पिण्डे<br>
सन्देहे वा पुनर् हरेत्   ॥ २.१०७ ॥</p>
<p>सत्येन मा ऽभिरक्ष त्वं<br>
वरुणेत्य् अभिशाप्य कम्।<br>
नाभि-दघ्नोदकस्थस्य<br>
गृहीत्वोरू जलं वशेत्  ॥ २.१०८ ॥</p>
<p>सम-कालम् इषुं मुक्तम्<br>
आनीयान्यो जवी नरः।<br>
गते तस्मिन् निमग्नाङ्गं<br>
पश्येच् चेच् छुद्धिम् आप्नुयात्   ॥ २.१०९ ॥</p>
<p>त्वं विष ब्रह्मणः पुत्रः<br>
सत्य-धर्मे व्यवस्थितः।<br>
त्रायस्वास्माद् अभीशापात्<br>
सत्येन भव मे ऽमृतम्  ॥ २.११० ॥</p>
<p>एवम् उक्त्वा विषं शार्ङ्गं<br>
भक्षयेद् धिम-शैलजम्।<br>
यस्य वेगैर् विना जीर्येच्<br>
छुद्धिं तस्य विनिर्दिशेत्  ॥ २.१११ ॥</p>
<p>देवान् उग्रान् समभ्यर्च्य<br>
तत्-स्नानोदकम् आहरेत्।<br>
संस्राव्य पाययेत् तस्माज्<br>
जलं तु प्रसृति-त्रयम्  ॥ २.११२ ॥</p>
<p>अर्वाक् चतुर्दशाद् अह्नो<br>
यस्य नो राज-दैविकम्।<br>
व्यसनं जायते घोरं स<br>
शुद्धः स्यान् न संशयः  ॥ २.११३ ॥</p>
<h2 id="०८-दय-वभग-परकरणम">०८ दाय-विभाग-प्रकरणम्</h2>
<p>विभागं चेत् पिता कुर्याद्<br>
इच्छया विभजेत् सुतान्।<br>
ज्येष्ठं वा श्रेष्ठ-भागेन<br>
सर्वे वा स्युः समांशिनः  ॥ २.११४ ॥</p>
<p>यदि कुर्यात् समान् अंशान्<br>
पत्न्यः कार्याः समांशिकाः।<br>
न दत्तं स्त्री-धनं यासां<br>
भर्त्रा वा श्वशुरेण वा  ॥ २.११५ ॥</p>
<p>शक्तस्यानीहमानस्य<br>
किञ्चिद् दत्त्वा पृथक् क्रिया।<br>
न्यूनाधिक-विभक्तानां<br>
धर्म्यः पितृ-कृतः स्मृतः  ॥ २.११६ ॥</p>
<p>विभजेरन् सुताः पित्रोर्<br>
ऊर्ध्वं रिक्थम् ऋणं समम्।<br>
मातुर् दुहितरः शेषम्<br>
ऋणात् ताभ्य ऋते ऽन्वयः   ॥ २.११७ ॥</p>
<p>पितृ-द्रव्याविरोधेन<br>
यद् अन्यत् स्वयम् अर्जितम्।<br>
मैत्र-मौद्वाहिकं चैव<br>
दायादानां न तद् भवेत्  ॥ २.११८ ॥</p>
<p>क्रमाद् अभ्यागतं द्रव्यं<br>
हृतम् अप्य् उद्धरेत् तु यः।<br>
दायादेभ्यो न तद् दद्याद्<br>
विद्यया लब्धम् एव च  ॥ २.११९ ॥</p>
<p>सामान्यार्थ-समुत्थाने<br>
विभागस् तु समः स्मृतः।<br>
अनेक-पितृकाणां तु<br>
पितृतो भाग-कल्पना  ॥ २.१२० ॥</p>
<p>भूर् या पितामहोपात्ता<br>
निबन्धो द्रव्यम् एव वा।<br>
तत्र स्यात् सदृशं स्वाम्यं<br>
पितुः पुत्रस्य चैव हि  ॥ २.१२१ ॥</p>
<p>विभक्तेषु सुतो जातः<br>
सवर्णायां विभाग-भाक्।<br>
दृश्याद् वा तद् विभागः स्याद्<br>
आय-व्यय-विशोधितात्  ॥ २.१२२ ॥</p>
<p>पितृभ्यां यस्य तद् दत्तं<br>
तत् तस्यैव धनं भवेत्।<br>
पितुर् ऊर्ध्वं विभजतां<br>
माता ऽप्य् अंशं समं हरेत्  ॥ २.१२३ ॥</p>
<p>असंस्कृतास् तु संस्कार्या<br>
भ्रातृभिः पूर्व-संस्कृतैः।<br>
भगिन्यश् च निजाद् अंशाद्<br>
दत्त्वा ऽंशं तु तुरीयकम्  ॥ २.१२४ ॥</p>
<p>चतुस्-त्रि-द्व्य्-एक-भागाः स्युर्<br>
वर्णशो ब्राह्मणात्मजाः (३१)।<br>
क्षत्रजास् त्रि-द्व्य्-एक-भागा<br>
विड्जास् तु द्व्य्-एक-भागिनः  ॥ २.१२५ ॥</p>
<p>अन्योन्यापहृतं द्रव्यं<br>
विभक्ते यत् तु दृश्यते।<br>
तत् पुनस् ते समैर् अंशैर्<br>
विभजेरन्न् इति स्थितिः  ॥ २.१२६ ॥</p>
<p>अपुत्रेण पर-क्षेत्रे<br>
नियोगोत्पादितः सुतः।<br>
उभयोर् अप्य् असौ रिक्थी<br>
पिण्ड-दाता च धर्मतः  ॥ २.१२७ ॥</p>
<p>औरसो धर्म-पत्नीजस्<br>
तत्-समः पुत्रिका-सुतः।<br>
क्षेत्रजः क्षेत्र-जातस् तु<br>
स-गोत्रेणेतरेण वा  ॥ २.१२८ ॥</p>
<p>गृहे प्रच्छन्न उत्पन्नो<br>
गूढजस् तु सुतः स्मृतः।<br>
कानीनः कन्यका-जातो<br>
मातामह-सुतो मतः  ॥ २.१२९ ॥</p>
<p>अक्षतायां क्षतायां वा<br>
जातः पौनर्भवः सुतः।<br>
दद्यान् माता पिता वा यं<br>
स पुत्रो दत्तको भवेत्  ॥ २.१३० ॥</p>
<p>क्रीतश् च ताभ्यां विक्रीतः<br>
कृत्रिमः स्यात् स्वयं-कृतः (३५)।<br>
दत्त्व +आत्मा तु स्वयं-दत्तो<br>
गर्भे विन्नः सहोढजः  ॥ २.१३१ ॥</p>
<p>उत्सृष्टो गृह्यते यस् तु<br>
सो ऽपविद्धो भवेत् सुतः।<br>
पिण्डदो ऽंश-हरश् चैषां<br>
पूर्वाभावे परः परः  ॥ २.१३२ ॥</p>
<p>स-जातीयेष्व् अयं प्रोक्तस्<br>
तनयेषु मया विधिः।<br>
जातो ऽपि दास्यां शूद्रेण<br>
कामतो ऽंश-हरो भवेत्   ॥ २.१३३ ॥</p>
<p>मृते पितरि कुर्युस् तं<br>
भ्रातरस् त्व् अर्ध-भागिकम्।<br>
अभ्रातृको हरेत् सर्वं<br>
दुहितॄणां सुताद् ऋते  ॥ २.१३४ ॥</p>
<p>पत्नी दुहितरश् चैव<br>
पितरौ भ्रातरस् तथा।<br>
तत्-सुता गोत्रजा बन्धु-<br>
शिष्य-स-ब्रह्मचारिणः  ॥ २.१३५ ॥</p>
<p>एषाम् अभावे पूर्वस्य<br>
धन-भाग् उत्तरोत्तरः।<br>
स्वर्-यातस्य ह्य् अपुत्रस्य<br>
सर्व-वर्णेष्व् अयं विधिः  ॥ २.१३६ ॥</p>
<p>वानप्रस्थ-यति-ब्रह्म-<br>
चारिणां रिक्थ-भागिनः।<br>
क्रमेण+आचार्य-सच्-छिष्य-<br>
धर्म-भ्रात्र्-एक-तीर्थिनः  ॥ २.१३७ ॥</p>
<p>संसृष्टिनस् तु संसृष्टी<br>
सोदरस्य तु सोदरः।<br>
दद्याद् अपहरेच् चांशं<br>
जातस्य च मृतस्य च  ॥ २.१३८ ॥</p>
<p>अन्योदर्यस् तु संसृष्टी<br>
नान्योदर्यो धनं हरेत्।<br>
असंसृष्ट्य् अपि व +आदद्यात्<br>
संसृष्टो नान्य-मातृजः  ॥ २.१३९ ॥</p>
<p>क्लीबो ऽथ पतितस् तज्जः<br>
पङ्गुर् उन्मत्तको जडः (४९)।<br>
अन्धो ऽचिकित्स्य-रोगाद्या<br>
भर्तव्याः स्युर् निरंशकाः  ॥ २.१४० ॥</p>
<p>औरसाः क्षेत्रजास् त्व् एषां<br>
निर्दोषा भाग-हारिणः।<br>
सुताश् चैषां प्रभर्तव्या<br>
यावद् वै भर्तृ-सात्कृताः  ॥ २.१४१ ॥</p>
<p>अपुत्रा योषितश् चैषां<br>
भर्तव्याः साधु-वृत्तयः।<br>
निर्वास्या व्यभिचारिण्यः<br>
प्रतिकूलास् तथैव च  ॥ २.१४२ ॥</p>
<p>पितृ-मातृ-पति-भ्रातृ-<br>
दत्तम् अध्यग्न्य्-उपागतम्।<br>
आधिवेदनिकाद्यं च<br>
स्त्री-धनं परिकीर्तितम्  ॥ २.१४३ ॥</p>
<p>बन्धु-दत्तं तथा शुल्कम्<br>
अन्वाधेयकम् एव च।<br>
अतीतायाम् अप्रजसि<br>
बान्धवास् तद् अवाप्नुयुः  ॥ २.१४४ ॥</p>
<p>अप्रज-स्त्री-धनं भर्तुर्<br>
ब्राह्मादिषु चतुर्ष्व् अपि।<br>
दुहितॄणां प्रसूता चेच्<br>
छेषेषु पितृ-गामि तत्  ॥ २.१४५ ॥</p>
<p>दत्त्वा कन्यां हरन् दण्ड्यो<br>
व्ययं दद्याच् च सोदयम्।<br>
मृतायां दत्तम् आदद्यात्<br>
परिशोध्योभय-व्ययम्  ॥ २.१४६ ॥</p>
<p>दुर्भिक्षे धर्म-कार्ये च<br>
व्याधौ सम्प्रतिरोधके।<br>
गृहीतं स्त्री-धनं भर्ता<br>
न स्त्रियै दातुम् अर्हति  ॥ २.१४७ ॥</p>
<p>अधिविन्न-स्त्रियै दद्याद्<br>
आधिवेदनिकं समम्।<br>
न दत्तं स्त्री-धनं यस्यै<br>
दत्ते त्व् अर्धं प्रकल्पयेत्  ॥ २.१४८ ॥</p>
<p>विभाग-निह्नवे ज्ञाति-<br>
बन्धु-साक्ष्य्-अभिलेखितैः।<br>
विभाग-भावना ज्ञेया<br>
गृह-क्षेत्रैश् च यौतकैः  ॥ २.१४९ ॥</p>
<h2 id="०९-सम-ववद-परकरणम">०९ सीमा-विवाद-प्रकरणम्</h2>
<p>सीन्नो विवादे क्षेत्रस्य<br>
सामन्ताः स्थविरादयः।<br>
गोपाः सीमा-कृषाणा ये<br>
सर्वे च वन-गोचराः  ॥ २.१५० ॥</p>
<p>नयेयुर् एते सीमानं<br>
स्थलाङ्गार-तुष-द्रुमैः।<br>
सेतु-वल्मीक-निन्नास्थि-<br>
चैत्याद्यैर् उपलक्षिताम्  ॥ २.१५१ ॥</p>
<p>सामन्ता वा सम-ग्रामाश्<br>
चत्वारो ऽष्टौ दशापि वा।<br>
रक्त-स्रग्-वसनाः सीमां<br>
नयेयुः क्षिति-धारिणः  ॥ २.१५२ ॥<br>
अनृते तु पृथग् दण्ड्या<br>
राज्ञा मध्यम-साहसम्।<br>
अभावे ज्ञातृ-चिह्नानां<br>
राजा सीन्नः प्रवर्तिता  ॥ २.१५३ ॥</p>
<p>आरामायतन-ग्राम-<br>
निपानोद्यान-वेश्मसु।<br>
एष एव विधिर् ज्ञेयो<br>
वर्षाम्बु-प्रवहादिषु  ॥ २.१५४ ॥</p>
<p>मर्यादायाः प्रभेदे च<br>
सीमातिक्रमणे तथा।<br>
क्षेत्रस्य हरणे दण्डा<br>
अधमोत्तम-मध्यमाः  ॥ २.१५५ ॥</p>
<p>न निषेध्यो ऽल्प-बाधस् तु<br>
सेतुः कल्याण-कारकः।<br>
पर-भूमिं हरन् कूपः<br>
स्वल्प-क्षेत्रो-बहूदकः  ॥ २.१५६ ॥</p>
<p>स्वामिने यो ऽनिवेद्यैव<br>
क्षेत्रे सेतुं प्रवर्तयेत्।<br>
उत्पन्ने स्वामिनो भोगस्<br>
तद्-अभावे मही-पतेः  ॥ २.१५७ ॥</p>
<p>फालाहतम् अपि क्षेत्रं<br>
न कुर्याद् यो न कारयेत्।<br>
स प्रदाप्यः कृष्ट-फलं<br>
क्षेत्रम् अन्येन कारयेत्  ॥ २.१५८ ॥</p>
<h2 id="१०-सवम-पल-ववद-परकरणम">१०. स्वामि-पाल-विवाद-प्रकरणम्</h2>
<p>माषान् अष्टौ तु महिषी<br>
सस्य-घातस्य कारिणी।<br>
दण्डनीया तद्-अर्धं तु<br>
गौस् तद्-अर्धम् अजाविकम्  ॥ २.१५९ ॥</p>
<p>भक्षयित्वोपविष्टानां<br>
यथोक्ताद् द्वि-गुणो दमः।<br>
समम् एषां विवीते ऽपि<br>
खरोष्ट्रं महिषी-समम्  ॥ २.१६० ॥</p>
<p>यावत् सस्यं विनश्येत् तु<br>
तावत् स्यात् क्षेत्रिणः फलम्।<br>
गोपस् ताड्यश् च गोमी तु<br>
पूर्वोक्तं दण्डम् अर्हति  ॥ २.१६१ ॥</p>
<p>पथि ग्राम-विवीतान्ते<br>
क्षेत्रे दोषो न विद्यते।<br>
अकामतः काम-चारे<br>
चौरवद् दण्डम् अर्हति  ॥ २.१६२ ॥</p>
<p>महोक्षोत्सृष्ट-पशवः<br>
सूतिका-गन्तुकादयः।<br>
पालो येषां न ते मोच्या<br>
दैव-राज-परिप्लुताः  ॥ २.१६३ ॥</p>
<p>यथा ऽर्पितान् पशून् गोपः<br>
सायं प्रत्यर्पयेत् तथा।<br>
प्रमाद-मृत-नष्टांश् च<br>
प्रदाप्यः कृत-वेतनः  ॥ २.१६४ ॥</p>
<p>पाल-दोष-विनाशे तु पाले<br>
दण्डो विधीयते।<br>
अर्ध-त्रयोदश-पणः<br>
स्वामिनो द्रव्यम् एव च  ॥ २.१६५ ॥</p>
<p>ग्राम्येच्छया गो-प्रचारो<br>
भूमि-राज-वशेन वा।<br>
द्विजस् तृणैधः-पुष्पाणि<br>
सर्वतः सर्वदा हरेत्  ॥ २.१६६ ॥</p>
<p>धनुः-शतं परीणाहो<br>
ग्रामे क्षेत्रान्तरं भवेत्।<br>
द्वे शते खर्वटस्य स्यान्<br>
नगरस्य चतुः-शतम्  ॥ २.१६७ ॥</p>
<h2 id="११-असवम-वकरय-परकरणम">११. अस्वामि-विक्रय-प्रकरणम्</h2>
<p>स्वं लभेतान्य-विक्रीतं<br>
क्रेतुर् दोषो ऽप्रकाशिते।<br>
हीनाद् रहो हीन-मूल्ये<br>
वेला-हीने च तस्करः  ॥ २.१६८ ॥</p>
<p>नष्टापहृतम् आसाद्य<br>
हर्तारं ग्राहयेन् नरम्।<br>
देश-कालातिपत्तौ च<br>
गृहीत्वा स्वयम् अर्पयेत्  ॥ २.१६९ ॥</p>
<p>विक्रेतुर् दर्शनाच् छुद्धिः<br>
स्वामी द्रव्यं नृपो दमम्।<br>
क्रेता मूल्यम् अवाप्नोति<br>
तस्माद् यस् तस्य विक्रयी  ॥ २.१७० ॥</p>
<p>आगमेनोपभोगेन<br>
नष्टं भाव्यम् अतो ऽन्यथा।<br>
पञ्च-बन्धो दमस् तस्य<br>
राज्ञे तेनाविभाविते  ॥ २.१७१ ॥</p>
<p>हृतं प्रनष्टं यो द्रव्यं<br>
पर-हस्ताद् अवाप्नुयात्।<br>
अनिवेद्य नृपे दण्ड्यः<br>
स तु षण्-णवतिं पणान्  ॥ २.१७२ ॥</p>
<p>शौल्किकैः स्थान-पालैर् वा<br>
नष्टापहृतम् आहृतम्।<br>
अर्वाक् संवत्सरात् स्वामी<br>
हरेत परतो नृपः  ॥ २.१७३ ॥</p>
<p>पणान् एकशफे दद्याच्<br>
चतुरः पञ्च मानुषे।<br>
महिषोष्ट्र-गवां द्वौ द्वौ<br>
पादं पादम् अजाविके  ॥ २.१७४ ॥</p>
<h2 id="१२-दततपरदनक-परकरणम">१२. दत्ताप्रदानिक-प्रकरणम्</h2>
<p>स्वं कुटुम्बाविरोधेन<br>
देयं दार-सुताद् ऋते।<br>
नान्वये सति सर्वस्वं<br>
यच् चान्यस्मै प्रतिश्रुतम्  ॥ २.१७५ ॥</p>
<p>प्रतिग्रहः प्रकाशः स्यात्<br>
स्थावरस्य विशेषतः।<br>
देयं प्रतिश्रुतं चैव<br>
दत्त्वा नापहरेत् पुनः  ॥ २.१७६ ॥</p>
<h2 id="१३-करतनशय-परकरणम">१३. क्रीतानुशय-प्रकरणम्</h2>
<p>दशैक-पञ्च-सप्ताह-<br>
मास-त्र्य्-अहार्ध-मासिकम्।<br>
बीजायो-वाह्य-रत्न-स्त्री-<br>
दोह्य-पुंसां परीक्षणम्  ॥ २.१७७ ॥</p>
<p>अग्नौ सुवर्णम् अक्षीणं<br>
रजते द्वि-पलं शते।<br>
अष्टौ त्रपुणि सीसे च<br>
ताम्रे पञ्च दशायसि  ॥ २.१७८ ॥</p>
<p>शते दश-पला वृद्धिर्<br>
और्णे कार्पास-सौत्रिके।<br>
मध्ये पञ्च-पला वृद्धिः<br>
सूक्ष्मे तु त्रि-पला मता  ॥ २.१७९ ॥</p>
<p>कार्मिके रोम-बद्धे च<br>
त्रिंशद्-भागः क्षयो मतः।<br>
न क्षयो न च वृद्धिश् च<br>
कौशेये वाल्कलेषु च  ॥ २.१८० ॥</p>
<p>देशं कालं च भोगं च<br>
ज्ञात्वा नष्टे बलाबलम्।<br>
द्रव्याणां कुशला ब्रूयुर्<br>
यत् तद् दाप्यम् असंशयम्  ॥ २.१८१ ॥</p>
<h2 id="१४-अभयपतयशशरष-परकरणम">१४. अभ्युपेत्याशुश्रूषा-प्रकरणम्</h2>
<p>बलाद्-दासी-कृतश् चौरैर्<br>
विक्रीतश् चापि मुच्यते।<br>
स्वामि-प्राण-प्रदो भक्त-<br>
त्यागात् तन् निष्क्रयाद् अपि  ॥ २.१८२ ॥</p>
<p>प्रव्रज्यावसितो राज्ञो<br>
दास आ-मरणान्तिकम्।<br>
वर्णानाम् आनुलोम्येन<br>
दास्यं न प्रतिलोमतः  ॥ २.१८३ ॥</p>
<p>कृत-शिल्पो ऽपि निवसेत्<br>
कृत-कालं गुरोर् गृहे।<br>
अन्तेवासी गुरु-प्राप्त-<br>
भोजनस् तत्-फल-प्रदः  ॥ २.१८४ ॥</p>
<h2 id="१५-सवद-वयतकरम-परकरणम">१५. संविद्-व्यतिक्रम-प्रकरणम्</h2>
<p>राजा कृत्वा पुरे स्थानं<br>
ब्राह्मणान् न्यस्य तत्र तु।<br>
त्रैविद्यं वृत्तिमद्[?] ब्रूयात्<br>
स्व-धर्मः पाल्यताम् इति  ॥ २.१८५ ॥</p>
<p>निज-धर्माविरोधेन<br>
यस् तु समयिको भवेत्।<br>
सो ऽपि यत्नेन संरक्ष्यो<br>
धर्मो राज-कृतश् च यः  ॥ २.१८६ ॥</p>
<p>गण-द्रव्यं हरेद् यस् तु<br>
संविदं लङ्घयेच् च यः।<br>
सर्वस्व-हरणं कृत्वा<br>
तं राष्ट्राद् विप्रवासयेत्  ॥ २.१८७ ॥</p>
<p>कर्तव्यं वचनं सर्वैः<br>
समूह-हित-वादिनाम्।<br>
यस् तत्र विपरीतः स्यात्<br>
स दाप्यः प्रथमं दमम्  ॥ २.१८८ ॥</p>
<p>समूह-कार्य [?]आयातान्<br>
कृत-कार्यान् विसर्जयेत्।<br>
स दान-मान-सत्कारैः<br>
पूजयित्वा मही-पतिः  ॥ २.१८९ ॥</p>
<p>समूह-कार्य-प्रहितो<br>
यल् लभेत तद् अर्पयेत्।<br>
एकादश-गुणं दाप्यो<br>
यद्य् असौ नार्पयेत् स्वयम्  ॥ २.१९० ॥</p>
<p>धर्मज्ञाः शुचयो ऽलुब्धा<br>
भवेयुः कार्य-चिन्तकाः।<br>
कर्तव्यं वचनं तेषां<br>
समूह-हित-वादिनाम्  ॥ २.१९१ ॥</p>
<p>श्रेणि-नैगम-पाखण्ड-<br>
गणानाम् अप्य् अयं विधिः।<br>
भेदं चैषां नृपो रक्षेत्<br>
पूर्व-वृत्तिं च पालयेत्  ॥ २.१९२ ॥</p>
<h2 id="१६-वतन-दन-परकरणम">१६. वेतना-दान-प्रकरणम्</h2>
<p>गृहीत-वेतनः कर्म<br>
त्यजन् द्वि-गुणम् आवहेत्।<br>
अगृहीते समं दाप्यो<br>
भृत्यै रक्ष्य उपस्करः  ॥ २.१९३ ॥</p>
<p>दाप्यस् तु दशमं भागं<br>
वाणिज्य-पशु-सस्यतः।<br>
अनिश्चित्य भृतिं यस् तु<br>
कारयेत् स मही-क्षिता  ॥ २.१९४ ॥</p>
<p>देशं कालं च यो ऽतीयाल्<br>
लाभं कुर्याच् च यो ऽन्यथा।<br>
तत्र स्यात् स्वामिनश् छन्दो<br>
ऽधिकं देयं कृते ऽधिके  ॥ २.१९५ ॥</p>
<p>यो यावत् कुरुते कर्म<br>
तावत् तस्य तु वेतनम्।<br>
उभयोर् अप्य् असाध्यं चेत्<br>
साध्ये कुर्याद् यथा-श्रुतम्  ॥ २.१९६ ॥</p>
<p>अराज-दैविकं नष्टं<br>
भाण्डं दाप्यस् तु वाहकः।<br>
प्रस्थान-विघ्न-कृच् चैव<br>
प्रदाप्यो द्वि-गुणां भृतिम्  ॥ २.१९७ ॥</p>
<p>प्रक्रान्ते सप्तमं भागं<br>
चतुर्थं पथि सन्त्यजन्।<br>
भृतिम् अर्ध-पथे सर्वां<br>
प्रदाप्यस् त्याजको ऽपि च  ॥ २.१९८ ॥</p>
<h2 id="१७-दयत-समहवय-परकरणम">१७. द्यूत-समाह्वय-प्रकरणम्</h2>
<p>ग्लहे शतिक-वृद्धेस् तु<br>
सभिकः पञ्चकं शतम्।<br>
गृह्णीयाद् धूर्त-कितवाद्<br>
इतराद् दशकं शतम्  ॥ २.१९९ ॥</p>
<p>स सम्यक्-पालितो दद्याद्<br>
राज्ञे भागं यथा-कृतम्।<br>
जितम् उद्ग्राहयेज् जेत्रे<br>
दद्यात् सत्यं वचः क्षमी  ॥ २.२०० ॥</p>
<p>प्राप्ते नृपतिना भागे<br>
प्रसिद्धे धूर्त-मण्डले।<br>
जितं स-सभिके स्थाने<br>
दापयेद् अन्यथा न तु  ॥ २.२०१ ॥</p>
<p>द्रष्टारो व्यवहाराणां<br>
साक्षिणश् च त एव हि।<br>
राज्ञा स-चिह्नं निर्वास्याः<br>
कूटाक्षोपधि-देविनः  ॥ २.२०२ ॥</p>
<p>द्यूतम् एक-मुखं कार्यं<br>
तस्कर-ज्ञान-कारणात्।<br>
एष एव विधिर् ज्ञेयः<br>
प्राणि-द्यूते समाह्वये  ॥ २.२०३ ॥</p>
<h2 id="१८-वक-परषय-परकरणम">१८. वाक्-पारुष्य-प्रकरणम्</h2>
<p>सत्यासत्यान्यथा-स्तोत्रैर्<br>
न्यूनाङ्गेन्द्रिय-रोगिणाम्(८३)।<br>
क्षेपं करोति चेद् दण्ड्यः<br>
पणान् अर्ध-त्रयोदशान्  ॥ २.२०४ ॥</p>
<p>अभिगन्ता ऽस्मि भगिनीं<br>
मातरं वा तवेति ह।<br>
शपन्तं दापयेद् राजा<br>
पञ्च-विंशतिकं दमम्  ॥ २.२०५ ॥</p>
<p>अर्धो ऽधर्मेषु द्वि-गुणः<br>
पर-स्त्रीषूत्तमेषु च।<br>
दण्ड-प्रणयनं कार्यं<br>
वर्ण-जात्य्-उत्तराधरैः  ॥ २.२०६ ॥</p>
<p>प्रातिलोम्यापवादेषु<br>
द्वि-गुण-त्रि-गुणा दमाः।<br>
वर्णानाम् आनुलोम्येन<br>
तस्माद् अर्धार्ध-हानितः  ॥ २.२०७ ॥</p>
<p>बाहु-ग्रीवा-नेत्र-सक्थि-<br>
विनाशे वाचिके दमः।<br>
सत्यस् तद्-अर्धिकः पाद-<br>
नासा-कर्ण-करादिषु  ॥ २.२०८ ॥</p>
<p>अशक्तस् तु वदन्न् एवं<br>
दण्डनीयः पणान् दश।<br>
तथा शक्तः प्रतिभुवं<br>
दाप्यः क्षेमाय तस्य तु  ॥ २.२०९ ॥</p>
<p>पतनीय-कृते क्षेपे<br>
दण्डो मध्यम-साहसः।<br>
उपपातक-युक्ते तु<br>
दाप्यः प्रथम-साहसम्  ॥ २.२१० ॥</p>
<p>त्रैविद्य-नृप-देवानां<br>
क्षेप उत्तम-साहसः।<br>
मध्यमो जाति-पूगानां<br>
प्रथमो ग्राम-देशयोः  ॥ २.२११ ॥</p>
<h2 id="१९-दणड-परषय-परकरणम">१९. दण्ड-पारुष्य-प्रकरणम्</h2>
<p>असाक्षिक-हते चिह्नैर्<br>
युक्तिभिश् च+आगमेन च।<br>
द्रष्टव्यो व्यवहारस् तु<br>
कूट-चिह्न-कृतो भयात्  ॥ २.२१२ ॥</p>
<p>भस्म-पङ्क-रजः-स्पर्शे<br>
दण्डो दश-पणः स्मृतः।<br>
अमेध्य-पार्ष्णि-निष्ठ्यूत-<br>
स्पर्शने द्वि-गुणस् ततः  ॥ २.२१३ ॥</p>
<p>समेष्व् एवं पर-स्त्रीषु<br>
द्वि-गुणस् तूत्तमेषु च।<br>
हीनेष्व् अर्ध-दमो मोह-<br>
मदादिभिर्-अदण्डनम्  ॥ २.२१४ ॥</p>
<p>विप्र-पीडा-करं छेद्यम्<br>
अङ्गम् अब्राह्मणस्य तु।<br>
उद्गूर्णे प्रथमो दण्डः<br>
संस्पर्शे तु तद्-अर्धिकः  ॥ २.२१५ ॥</p>
<p>उद्गूर्णे हस्त-पादे तु<br>
दश-विंशतिकौ दमौ।<br>
परस्परं तु सर्वेषां<br>
शस्त्रे मध्यम-साहसः  ॥ २.२१६ ॥</p>
<p>पाद-केशांशुक-करोल्-<br>
लुञ्चनेषु पणान् दश।<br>
पीडा-कर्षांशुकावेष्ट-<br>
पादाध्यासे शतं दमः  ॥ २.२१७ ॥</p>
<p>शोणितेन विना दुःखं<br>
कुर्वन् काष्ठादिभिर् नरः।<br>
द्वात्रिंशतं पणान् दण्ड्यो<br>
द्वि-गुणं दर्शने ऽसृजः  ॥ २.२१८ ॥</p>
<p>कर-पाद-दतो भङ्गे<br>
छेदने कर्ण-नासयोः।<br>
मध्यो दण्डो व्रणोद्भेदे<br>
मृत-कल्प-हते तथा  ॥ २.२१९ ॥</p>
<p>चेष्टा-भोजन-वाग्-रोधे<br>
नेत्रादि-प्रतिभेदने।<br>
कन्धरा-बाहु-सक्थ्नां च<br>
भङ्गे मध्यम-साहसः  ॥ २.२२० ॥</p>
<p>एकं घ्नतां बहूनां च<br>
यथोक्ताद् द्वि-गुणो दमः।<br>
कलहापहृतं देयं<br>
दण्डश् च द्वि-गुणस् ततः  ॥ २.२२१ ॥</p>
<p>दुःखम् उत्पादयेद् यस् तु<br>
स समुत्थानजं व्ययम्।<br>
दाप्यो दण्डं च यो यस्मिन्<br>
कलहे समुदाहृतः  ॥ २.२२२ ॥</p>
<p>अभिघाते तथा छेदे<br>
भेदे कुड्यावपातने।<br>
पणान् दाप्यः पञ्च दश<br>
विंशतिं तद् व्ययं तथा  ॥ २.२२३ ॥</p>
<p>दुःखोत्पादि गृहे द्रव्यं<br>
क्षिपन् प्राण-हरं तथा।<br>
षोडशाद्यः पणान् दाप्यो<br>
द्वितीयो मध्यमं दमम्  ॥ २.२२४ ॥</p>
<p>दुःखे च शोणितोत्पादे<br>
शाखाङ्ग-च्छेदने तथा।<br>
दण्डः क्षुद्र-पशूनां तु<br>
द्वि-पण-प्रभृतिः क्रमात्  ॥ २.२२५ ॥</p>
<p>लिङ्गस्य छेदने मृत्यौ<br>
मध्यमो मूल्यम् एव च।<br>
महा-पशूनाम् एतेषु<br>
स्थानेषु द्वि-गुणो दमः  ॥ २.२२६ ॥</p>
<p>प्ररोहि-शाखिनां शाखा-<br>
स्कन्ध-सर्व-विदारणे।<br>
उपजीव्य-द्रुमाणां च<br>
विंशतेर् द्वि-गुणो दमः  ॥ २.२२७ ॥</p>
<p>चैत्य-श्मशान-सीमासु<br>
पुण्य-स्थाने सुरालये।<br>
जात-द्रुमाणां द्वि-गुणो<br>
दमो वृक्षे च विश्रुते  ॥ २.२२८ ॥</p>
<p>गुल्म-गुच्छ-क्षुप-लता-<br>
प्रतानौषधि-वीरुधाम्।<br>
पूर्व-स्मृताद् अर्ध-दण्डः<br>
स्थानेषूक्तेषु कर्तने  ॥ २.२२९ ॥</p>
<h2 id="२०-सहस-परकरणम">२०. साहस-प्रकरणम्</h2>
<p>सामान्य-द्रव्य-प्रसभ-<br>
हरणात् साहसं स्मृतम्।<br>
तन्-मूल्याद् द्वि-गुणो दण्डो<br>
निह्नवे तु चतुर्-गुणः   ॥ २.२३० ॥</p>
<p>यः साहसं कारयति<br>
स दाप्यो द्वि-गुणं दमम्।<br>
यश् चैवम् उक्त्वा ऽहं दाता<br>
कारयेत् स चतुर्-गुणम्  ॥ २.२३१ ॥</p>
<p>अर्घ्याक्षेपातिक्रम-कृद्<br>
भ्रातृ-भार्या-प्रहारकः।<br>
सन्दिष्टस्याप्रदाता च<br>
समुद्र-गृह-भेद-कृत्  ॥ २.२३२ ॥</p>
<p>सामन्त-कुलिकादीनाम्<br>
अपकारस्य कारकः।<br>
पञ्चाशत्-पणिको दण्ड<br>
एषाम् इति विनिश्चयः  ॥ २.२३३ ॥</p>
<p>स्वच्छन्द-विधवागामी<br>
विक्रुष्टे ऽनभिधावकः।<br>
अकारणे च विक्रोष्टा<br>
चण्डालश् चोत्तमान् स्पृशेत्  ॥ २.२३४ ॥</p>
<p>शूद्र-प्रव्रजितानां च<br>
दैवे पित्र्ये च भोजकः।<br>
अयुक्तं शपथं कुर्वन्न्<br>
अयोग्यो योग्य-कर्म-कृत्  ॥ २.२३५ ॥</p>
<p>वृष-क्षुद्र-पशूनां च<br>
पुंस्त्वस्य प्रतिघात-कृत्।<br>
साधारणस्यापलापी<br>
दासी-गर्भ-विनाश-कृत्  ॥ २.२३६ ॥</p>
<p>पितृ-पुत्र-स्वसृ-भातृ-<br>
दम्पत्य्-आचार्य-शिष्यकाः।<br>
एषाम् अपतितान्योन्य-<br>
त्यागी च शत-दण्ड-भाक्  ॥ २.२३७ ॥</p>
<p>वसानस्-त्रीन् पणान् दण्ड्यो<br>
नेजकस् तु परांशुकम्।<br>
विक्रयावक्रयाधान-य्<br>
आचितेषु पणान् दश  ॥ २.२३८ ॥<br>
पिता-पुत्र-विरोधे तु<br>
साक्षिणां त्रि-पणो दमः।<br>
अन्तरे च तयोर् यः स्यात्<br>
तस्याप्य् अष्ट-गुणो दमः  ॥ २.२३९ ॥</p>
<p>तुला-शासन-मानानां<br>
कूट-कृन्-नाणकस्य च।<br>
एभिश् च व्यवहर्ता यः<br>
स दाप्यो दमम् उत्तमम्  ॥ २.२४० ॥</p>
<p>अकूटं कूटकं ब्रूते<br>
कूटं यश् चाप्य् अकूटकम्।<br>
स नाणक-परीक्षी तु<br>
दाप्य उत्तम-साहसम्  ॥ २.२४१ ॥</p>
<p>भिषङ् मिथ्य +आचरन् दण्ड्यस्<br>
तिर्यक्षु प्रथमं दमम्।<br>
मानुषे मध्यमं राज-<br>
पुरुषेषूत्तमं दमम्  ॥ २.२४२ ॥</p>
<p>अबन्ध्यं यश् च बध्नाति<br>
बद्धं यश् च प्रमुञ्चति।<br>
अप्राप्त-व्यवहारं च<br>
स दाप्यो दमम् उत्तमम्  ॥ २.२४३ ॥</p>
<p>मानेन तुलया वा ऽपि<br>
यो ऽंशम् अष्टमकं हरेत्।<br>
दण्डं स दाप्यो द्वि-शतं<br>
वृद्धौ हानौ च कल्पितम्  ॥ २.२४४ ॥</p>
<p>भेषज-स्नेह-लवण-<br>
गन्ध-धान्य-गुडादिषु।<br>
पण्येषु प्रक्षिपन् हीनं<br>
पणान् दाप्यस् तु षोडश  ॥ २.२४५ ॥</p>
<p>मृच्-चर्म-मणि-सूत्रायः-<br>
काष्ठ-वल्कल-वाससाम्।<br>
अजातौ जाति-करणे<br>
विक्रेयाष्ट-गुणो दमः  ॥ २.२४६ ॥</p>
<p>समुद्ग-परिवर्तं च<br>
सार-भाण्डं च कृत्रिमम्।<br>
आधानं विक्रयं वा ऽपि<br>
नयतो दण्ड-कल्पना  ॥ २.२४७ ॥</p>
<p>भिन्ने पणे च पञ्चाशत्-<br>
पणे तु शतम् उच्यते।<br>
द्वि-पणे द्विशतो दण्डो<br>
मूल्य-वृद्धौ च वृद्धिमान्  ॥ २.२४८ ॥</p>
<p>सम्भूय कुर्वताम् अर्घं<br>
सम्बाधं कारु-शिल्पिनाम्।<br>
अर्घस्य ह्रासं वृद्धिं वा<br>
जानतो दम उत्तमः  ॥ २.२४९ ॥</p>
<p>सम्भूय वणिजां पण्यम्<br>
अनर्घेणोपरुन्धताम्।<br>
विक्रीणतां वा विहितो<br>
दण्ड उत्तम-साहसः  ॥ २.२५० ॥</p>
<p>राजनि स्थाप्यते यो ऽर्घः<br>
प्रत्यहं तेन विक्रयः।<br>
क्रयो वा निःस्रवस् तस्माद्<br>
वणिजां लाभ-कृत् स्मृतः  ॥ २.२५१ ॥</p>
<p>स्व-देश-पण्ये तु शतं<br>
वणिग् गृह्णीत पञ्चकम्।<br>
दशकं पारदेश्ये तु<br>
यः सद्यः क्रय-विक्रयी  ॥ २.२५२ ॥</p>
<p>पण्यस्योपरि संस्थाप्य<br>
व्ययं पण्य-समुद्भवम्।<br>
अर्घो ऽनुग्रह-कृत् कार्यः<br>
क्रेतुर् विक्रेतुर् एव च  ॥ २.२५३ ॥</p>
<h2 id="२१-वकरयसमपरदन-परकरणम">२१. विक्रीयासम्प्रदान-प्रकरणम्</h2>
<p>गृहीत-मूल्यं यः पण्यं<br>
क्रेतुर् नैव प्रयच्छति।<br>
सोदयं तस्य दाप्यो ऽसौ<br>
दिग्-लाभं वा दिग्-आगते  ॥ २.२५४ ॥</p>
<p>विक्रीतम् अपि विक्रेयं<br>
पूर्व-क्रेतर्य् अगृह्णति।<br>
हानिश् चेत् क्रेतृ-दोषेण<br>
क्रेतुर् एव हि सा भवेत्  ॥ २.२५५ ॥</p>
<p>राज-दैवोपघातेन<br>
पण्ये दोषम् उपागते।<br>
हानिर् विक्रेतुर् एवासौ<br>
याचितस्याप्रयच्छतः  ॥ २.२५६ ॥</p>
<p>अन्य-हस्ते च विक्रीय<br>
दुष्टं वा ऽदुष्टवद् यदि।<br>
विक्रीणीते दमस् तत्र<br>
मूल्यात् तु द्वि-गुणो भवेत्  ॥ २.२५७ ॥</p>
<p>क्षयं वृद्धिं च वणिजा<br>
पण्यानाम् अविजानता।<br>
क्रीत्वा नानुशयः कार्यः<br>
कुर्वन् षड्-भाग-दण्ड-भाक्  ॥ २.२५८ ॥</p>
<h2 id="२२-समभय-समतथन-परकरणम">२२ सम्भूय-समुत्थान-प्रकरणम्</h2>
<p>समवायेन वणिजां<br>
लाभार्थं कर्म कुर्वताम्।<br>
लाभालाभौ यथा-द्रव्यं<br>
यथा वा संविदा कृतौ  ॥ २.२५९ ॥</p>
<p>प्रतिषिद्धम् अनादिष्टं<br>
प्रमादाद् यच् च नाशितम्।<br>
स तद् दद्याद् विप्लवाच् च<br>
रक्षिताद् दशमांश-भाक्  ॥ २.२६० ॥</p>
<p>अर्घ-प्रक्षेपणाद् विंशं<br>
भागं शुल्कं नृपो हरेत्।<br>
व्यासिद्धं राज-योग्यं च<br>
विक्रीतं राज-गामि तत्  ॥ २.२६१ ॥</p>
<p>मिथ्या वदन् परीमाणं<br>
शुल्क-स्थानाद् अपासरन्।<br>
दाप्यस् त्व् अष्ट-गुणं यश् च<br>
स-व्याज-क्रय-विक्रयी  ॥ २.२६२ ॥</p>
<p>तरिकः स्थलजं शुल्कं<br>
गृह्णन् दाप्यः पणान् दश।<br>
ब्राह्मण-प्रातिवेश्यानाम्<br>
एतद् एवानिमन्त्रणे  ॥ २.२६३ ॥</p>
<p>देशान्तर-गते प्रेते<br>
द्रव्यं दायाद-बान्धवाः।<br>
ज्ञातयो वा हरेयुस् तद्-<br>
आगतास् तैर् विना नृपः  ॥ २.२६४ ॥</p>
<p>जिह्मं त्यजेयुर् निर्लाभम्<br>
अशक्तो ऽन्येन कारयेत्।<br>
अनेन विधिर् आख्यात<br>
ऋत्विक्-कर्षक-कर्मिणाम्  ॥ २.२६५ ॥</p>
<h2 id="२३-सतय-परकरणम">२३ स्तेय-प्रकरणम्</h2>
<p>ग्राहकैर् गृह्यते चौरो<br>
लोप्त्रेणाथ पदेन वा।<br>
पूर्व-कर्मापराधी च<br>
तथा चाशुद्ध-वासकः  ॥ २.२६६ ॥</p>
<p>अन्ये ऽपि शङ्कया ग्राह्या<br>
जाति-नामादि-निह्नवैः।<br>
द्यूत-स्त्री-पान-सक्ताश् च<br>
शुष्क-भिन्न-मुख-स्वराः  ॥ २.२६७ ॥</p>
<p>पर-द्रव्य-गृहाणां च<br>
पृच्छका गूढ-चारिणः।<br>
निराया व्ययवन्तश् च<br>
विनष्ट-द्रव्य-विक्रयाः  ॥ २.२६८ ॥</p>
<p>गृहीतः शङ्कया चौर्ये<br>
न+आत्मानं चेद् विशोधयेत्।<br>
दापयित्वा हृतं द्रव्यं<br>
चौर-दण्डेन दण्डयेत्  ॥ २.२६९ ॥</p>
<p>चौरं प्रदाप्यापहृतं<br>
घातयेद् विविधैर् वधैः।<br>
स-चिह्नं ब्राह्मणं कृत्वा<br>
स्व-राष्ट्राद् विप्रवासयेत्  ॥ २.२७० ॥</p>
<p>घातिते ऽपहृते दोषो<br>
ग्राम-भर्तुर् अनिर्गते।<br>
विवीत-भर्तुस् तु पथि<br>
चौरोद्धर्तुर् अवीतके  ॥ २.२७१ ॥</p>
<p>स्व-सीन्नि दद्याद् ग्रामस् तु<br>
पदं वा यत्र गच्छति।<br>
पञ्च-ग्रामी बहिः क्रोशाद्<br>
दश-ग्राम्य् अथ वा पुनः  ॥ २.२७२ ॥</p>
<p>बन्दि-ग्राहांस् तथा वाजि-<br>
कुञ्जराणां च हारिणः।<br>
प्रसह्य-घातिनश् चैव<br>
शूलान् आरोपयेन् नरान्  ॥ २.२७३ ॥</p>
<p>उत्क्षेपक-ग्रन्थि-भेदौ<br>
कर-सन्दंश-हीनकौ।<br>
कार्यौ द्वितीयापराधे<br>
कर-पादैक-हीनकौ  ॥ २.२७४ ॥</p>
<p>क्षुद्र-मध्य-महा-द्रव्य-<br>
हरणे सारतो दमः।<br>
देश-काल-वयः-शक्ति<br>
सञ्चिन्त्यं दण्ड-कर्मणि  ॥ २.२७५ ॥</p>
<p>भक्तावकाशाग्न्य्-उदक-<br>
मन्त्रोपकरण-व्ययान्।<br>
दत्त्वा चौरस्य वा हन्तुर्<br>
जानतो दम उत्तमः  ॥ २.२७६ ॥</p>
<p>शस्त्रावपाते गर्भस्य<br>
पातने चोत्तमो दमः।<br>
उत्तमो वा ऽधमो वा ऽपि<br>
पुरुष-स्त्री-प्रमापणे  ॥ २.२७७ ॥</p>
<p>विप्रदुष्टां स्त्रियं चैव<br>
पुरुष-घ्नीम् अगर्भिणीम्।<br>
सेतु-भेद-करीं चाप्सु<br>
शिलां बद्ध्वा प्रवेशयेत्  ॥ २.२७८ ॥</p>
<p>विषाग्निदां पति-गुरु-<br>
निजापत्य-प्रमापणीम्।<br>
विकर्ण-कर-नासौष्ठीं<br>
कृत्वा गोभिः प्रमापयेत्  ॥ २.२७९ ॥</p>
<p>अविज्ञात-हतस्य+आशु<br>
कलहं सुत-बान्धवाः।<br>
प्रष्टव्या योषितश् चास्य<br>
पर-पुंसि रताः पृथक्  ॥ २.२८० ॥</p>
<p>स्त्री-द्रव्य-वृत्ति-कामो वा<br>
केन वा ऽयं गतः सह।<br>
मृत्यु-देश-समासन्नं<br>
पृच्छेद् वा ऽपि जनं शनैः  ॥ २.२८१ ॥</p>
<p>क्षेत्र-वेश्म-वन-ग्राम-<br>
विवीत-खल-दाहकाः।<br>
राज-पत्न्य्-अभिगामी च<br>
दग्धव्यास् तु कटाग्निना  ॥ २.२८२ ॥</p>
<h2 id="२४-सतर-सङगरहण-परकरणम">२४ स्त्री-सङ्ग्रहण-प्रकरणम्</h2>
<p>पुमान् सङ्ग्रहणे ग्राह्यः<br>
केशा-केशि पर-स्त्रिया।<br>
सद्यो वा कामजैश् चिह्नैः<br>
प्रतिपत्तौ द्वयोस् तथा  ॥ २.२८३ ॥</p>
<p>नीवी-स्तन-प्रावरण-<br>
सक्थि-केशावमर्शनम्।<br>
अदेश-काल-सम्भाषं<br>
सहैकासनम् एव च  ॥ २.२८४ ॥</p>
<p>स्त्री निषेधे शतं दद्याद्<br>
द्वि-शतं तु दमं पुमान्।<br>
प्रतिषेधे तयोर् दण्डो<br>
यथा सङ्ग्रहणे तथा  ॥ २.२८५ ॥</p>
<p>सजाताव् उत्तमो दण्ड<br>
आनुलोम्ये तु मध्यमः।<br>
प्रातिलोम्ये वधः पुंसो<br>
नार्याः कर्णादि-कर्तनम्  ॥ २.२८६ ॥</p>
<p>अलङ्कृतां हरन् कन्याम्<br>
उत्तमं ह्य् अन्यथा ऽधमम्।<br>
दण्डं दद्यात् सवर्णासु<br>
प्रातिलोम्ये वधः स्मृतः  ॥ २.२८७ ॥</p>
<p>स-कामास्व् अनुलोमासु न<br>
दोषस् त्व् अन्यथा दमः।<br>
दूषणे तु कर-च्छेद<br>
उत्तमायां वधस् तथा  ॥ २.२८८ ॥</p>
<p>शतं स्त्री-दूषणे दद्याद्<br>
द्वे तु मिथ्याभिशंसने।<br>
पशून् गच्छन् शतं दाप्यो<br>
हीनां स्त्रीं गां च मध्यमम्  ॥ २.२८९ ॥<br>
अवरुद्धासु दासीसु<br>
भुजिष्यासु तथैव च।<br>
गम्यास्व् अपि पुमान् दाप्यः<br>
पञ्चाशत् पणिकं दमम्  ॥ २.२९० ॥</p>
<p>प्रसह्य दास्य्-अभिगमे<br>
दण्डो दश-पणः स्मृतः।<br>
बहूनां यद्य् अकामा ऽसौ<br>
चतुर्विंशतिकः पृथक्  ॥ २.२९१ ॥</p>
<p>गृहीत-वेतना वेश्या<br>
नेच्छन्ती द्वि-गुणं वहेत्।<br>
अगृहीते समं दाप्यः<br>
पुमान् अप्य् एवम् एव हि  ॥ २.२९२ ॥</p>
<p>अयोनौ गच्छतो योषां<br>
पुरुषं वा ऽभिमेहतः।<br>
चतुर्विंशतिको दण्डस्<br>
तथा प्रव्रजिता-गमे  ॥ २.२९३ ॥</p>
<p>अन्त्याभिगमने त्व् अङ्क्यह्[अङ्क्य?]<br>
कुबन्धेन प्रवासयेत्।<br>
शूद्रस् तथा ऽन्त्य एव स्याद्<br>
अन्त्यस्य+आर्या-गमे वधः  ॥ २.२९४ ॥</p>
<h2 id="२५-परकरणक-परकरणम">२५ प्रकीर्णक-प्रकरणम्</h2>
<p>ऊनं वा ऽभ्यधिकं वा ऽपि<br>
लिखेद् यो राज-शासनम्।<br>
पारदारिक-चौरं वा<br>
मुञ्चतो दण्ड उत्तमः  ॥ २.२९५ ॥</p>
<p>अभक्ष्येण द्विजं दूष्यो[दूष्य?]<br>
दण्ड्य उत्तम-साहसम्।<br>
मध्यमं क्षत्रियं वैश्यं<br>
प्रथमं शूद्रम् अर्धिकम्  ॥ २.२९६ ॥</p>
<p>कूट-स्वर्ण-व्यवहारी<br>
विमांसस्य च विक्रयी।<br>
त्र्य्-अङ्ग-हीनस् तु कर्तव्यो<br>
दाप्यश् चोत्तम-साहसम्  ॥ २.२९७ ॥</p>
<p>चतुष्पाद-कृतो दोषो<br>
नापेहीति प्रजल्पतः।<br>
काष्ठ-लोष्टेषु-पाषाण-<br>
बाहु-युग्य-कृतस् तथा  ॥ २.२९८ ॥</p>
<p>छिन्न-नस्येन यानेन<br>
तथा भग्न-युगादिना।<br>
पश्चाच् चैवापसरता<br>
हिंसने स्वाम्य् अदोष-भाक्  ॥ २.२९९ ॥</p>
<p>शक्तो ऽप्य् अमोक्षयन् स्वामी<br>
दंष्ट्रिणां शृङ्गिणां तथा।<br>
प्रथमं साहसं दद्याद्<br>
विक्रुष्टे द्वि-गुणं तथा  ॥ २.३०० ॥</p>
<p>जारं चौरेत्य् अभिवदन्<br>
दाप्यः पञ्च-शतं दमम्।<br>
उपजीव्य धनं मुञ्चंस्<br>
तद् एवाष्ट-गुणी-कृतम्  ॥ २.३०१ ॥</p>
<p>राज्ञो ऽनिष्ट-प्रवक्तारं<br>
तस्यैव+आक्रोश-कारिणम्।<br>
तन्-मन्त्रस्य च भेत्तारं<br>
छित्त्वा जिह्वां प्रवासयेत्  ॥ २.३०२ ॥</p>
<p>मृताङ्ग-लग्न-विक्रेतुर्<br>
गुरोस् ताडयितुस् तथा।<br>
राज-यानासनारोढुर्<br>
दण्ड उत्तम-साहसः  ॥ २.३०३ ॥</p>
<p>द्वि-नेत्र-भेदिनो राज-<br>
द्विष्टादेश-कृतस् तथा।<br>
विप्रत्वेन च शूद्रस्य<br>
जीवतो ऽष्ट-शतो दमः  ॥ २.३०४ ॥</p>
<p>दुर्दृष्टांस् तु पुनर् दृष्ट्वा<br>
व्यवहारान् नृपेण तु।<br>
सभ्याः सजयिनो दण्ड्या<br>
विवादाद् द्वि-गुणं दमम्  ॥ २.३०५ ॥</p>
<p>यो मन्येताजितो ऽस्मीति<br>
न्यायेनापि पराजितः।<br>
तम् आयान्तं पुनर् जित्वा<br>
दापयेद् द्वि-गुणं दमम्  ॥ २.३०६ ॥</p>
<p>राज्ञा ऽन्यायेन यो दण्डो<br>
गृहीतो वरुणाय तम्।<br>
निवेद्य दद्याद् विप्रेभ्यः<br>
स्वयं त्रिंशद्-गुणी-कृतम्  ॥ २.३०७ ॥</p>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vishvAsa.github.io/kalpAntaram/smRtiH/yAjJNavalkyaH/mUlam/02_vyavahAraH/">०२ व्यवहारः </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: ०२ व्यवहारः</li>
        
        <li>unicode_script: devanagari</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  

  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kalpAntaram/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      
      <a href="https://github.com/vishvAsa/kalpAntaram/actions/workflows/build.yml"><img src="https://github.com/vishvAsa/kalpAntaram/actions/workflows/build.yml/badge.svg"> Built </a> on 2021 Sep 1 12:17:32 UTC. (<a href="http://google.com/search?q=12%3a17%3a32%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
