<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>कल्पान्तरे विश्वासटिप्पन्यः  | ०१ आचाराध्यायः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.83.1" />
    
    
      <META NAME="ROBOTS" CONTENT="INDEX, FOLLOW">
    

    <link href="/kalpAntaram/smRtiH/yAjJNavalkyaH/mUlam/01_AchAraH/" rel="alternate" type="application/rss+xml" title="कल्पान्तरे विश्वासटिप्पन्यः" />
    <link href="/kalpAntaram/smRtiH/yAjJNavalkyaH/mUlam/01_AchAraH/" rel="feed" type="application/rss+xml" title="कल्पान्तरे विश्वासटिप्पन्यः" />

    <meta property="og:title" content="०१ आचाराध्यायः" />
<meta property="og:description" content="०१ उपोद्घात-प्रकरणम् योगीश्वरं याज्ञवल्क्यं
सम्पूज्य मुनयो ऽब्रुवन्।
वर्णाश्रमेतराणां नो
ब्रूहि धर्मान् अशेषतः ॥ १.१ ॥
मिथिला-स्थः स योगीन्द्रः
क्षणं ध्यात्वा ऽब्रवीन् मुनीन्।
यस्मिन् देशे मृगः कृष्णस्
तस्मिन् धर्मान् निबोधत ॥ १.२ ॥
पुराण-न्याय-मीमांसा-
धर्म-शास्त्राङ्ग-मिश्रिताः।
वेदाः स्थानानि विद्यानां
धर्मस्य च चतुर्दश ॥ १.३ ॥
मन्व्-अत्रि-विष्णु-हारीत-
याज्ञवल्क्योशनो ऽङ्गिराः।
यमापस्तम्ब-संवर्ताः
कात्यायन-बृहस्पती ॥ १.४ ॥
पराशर-व्यास-शङ्ख-
लिखिता दक्ष-गौतमौ।
शातातपो वसिष्ठश् च
धर्म-शास्त्र-प्रयोजकाः ॥ १.५ ॥
देशे काल उपायेन
द्रव्यं श्रद्धा-समन्वितम्।
पात्रे प्रदीयते यत् तत्" />
<meta property="og:type" content="article" />
<meta property="og:url" content="https://vishvAsa.github.io/kalpAntaram/smRtiH/yAjJNavalkyaH/mUlam/01_AchAraH/" /><meta property="article:section" content="smRtiH" />



<meta itemprop="name" content="०१ आचाराध्यायः">
<meta itemprop="description" content="०१ उपोद्घात-प्रकरणम् योगीश्वरं याज्ञवल्क्यं
सम्पूज्य मुनयो ऽब्रुवन्।
वर्णाश्रमेतराणां नो
ब्रूहि धर्मान् अशेषतः ॥ १.१ ॥
मिथिला-स्थः स योगीन्द्रः
क्षणं ध्यात्वा ऽब्रवीन् मुनीन्।
यस्मिन् देशे मृगः कृष्णस्
तस्मिन् धर्मान् निबोधत ॥ १.२ ॥
पुराण-न्याय-मीमांसा-
धर्म-शास्त्राङ्ग-मिश्रिताः।
वेदाः स्थानानि विद्यानां
धर्मस्य च चतुर्दश ॥ १.३ ॥
मन्व्-अत्रि-विष्णु-हारीत-
याज्ञवल्क्योशनो ऽङ्गिराः।
यमापस्तम्ब-संवर्ताः
कात्यायन-बृहस्पती ॥ १.४ ॥
पराशर-व्यास-शङ्ख-
लिखिता दक्ष-गौतमौ।
शातातपो वसिष्ठश् च
धर्म-शास्त्र-प्रयोजकाः ॥ १.५ ॥
देशे काल उपायेन
द्रव्यं श्रद्धा-समन्वितम्।
पात्रे प्रदीयते यत् तत्">

<meta itemprop="wordCount" content="5143">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="०१ आचाराध्यायः"/>
<meta name="twitter:description" content="०१ उपोद्घात-प्रकरणम् योगीश्वरं याज्ञवल्क्यं
सम्पूज्य मुनयो ऽब्रुवन्।
वर्णाश्रमेतराणां नो
ब्रूहि धर्मान् अशेषतः ॥ १.१ ॥
मिथिला-स्थः स योगीन्द्रः
क्षणं ध्यात्वा ऽब्रवीन् मुनीन्।
यस्मिन् देशे मृगः कृष्णस्
तस्मिन् धर्मान् निबोधत ॥ १.२ ॥
पुराण-न्याय-मीमांसा-
धर्म-शास्त्राङ्ग-मिश्रिताः।
वेदाः स्थानानि विद्यानां
धर्मस्य च चतुर्दश ॥ १.३ ॥
मन्व्-अत्रि-विष्णु-हारीत-
याज्ञवल्क्योशनो ऽङ्गिराः।
यमापस्तम्ब-संवर्ताः
कात्यायन-बृहस्पती ॥ १.४ ॥
पराशर-व्यास-शङ्ख-
लिखिता दक्ष-गौतमौ।
शातातपो वसिष्ठश् च
धर्म-शास्त्र-प्रयोजकाः ॥ १.५ ॥
देशे काल उपायेन
द्रव्यं श्रद्धा-समन्वितम्।
पात्रे प्रदीयते यत् तत्"/>

      
    

    <script src="/kalpAntaram/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vishvAsa.github.io\/kalpAntaram\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kalpAntaram\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/kalpAntaram\/edit\/content\/\u0022,\u0022mainSections\u0022:[\u0022smrti-chandrika\u0022],\u0022mainsections\u0022:[\u0022smrti-chandrika\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    let autocompletePageUrl = "\/kalpAntaram\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/kalpAntaram\/smRtiH\/yAjJNavalkyaH\/mUlam\/01_AchAraH\/".replace(basePath, "/");
    pageVars.pageParams = {};
    pageVars.pageSource = "smRtiH\/yAjJNavalkyaH\/mUlam\/01_AchAraH.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/kalpAntaram/webpack_dist/main-bundle.js"></script>
    <script src="/kalpAntaram/webpack_dist/transliteration-bundle.js"></script>
    <script src="/kalpAntaram/non_webpack_js/disqus.js"></script>
    <script src="/kalpAntaram/webpack_dist/ui_lib-bundle.js"></script>
    <script src="/kalpAntaram/webpack_dist/search-bundle.js"></script>

    <link rel="stylesheet" href="/kalpAntaram/css/fonts.css">
    <link rel="stylesheet" href="/kalpAntaram/css/@fortawesome/fontawesome-free/css/solid.min.css">
    

    <link rel="stylesheet" href="/kalpAntaram/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vishvAsa.github.io/kalpAntaram/smRtiH/yAjJNavalkyaH/mUlam/01_AchAraH/" />
    <link rel="alternate" hreflang="sa-Deva" href="https://vishvAsa.github.io/kalpAntaram/smRtiH/yAjJNavalkyaH/mUlam/01_AchAraH/?transliteration_target=devanagari" />
    <link rel="alternate" hreflang="sa-Knda" href="https://vishvAsa.github.io/kalpAntaram/smRtiH/yAjJNavalkyaH/mUlam/01_AchAraH/?transliteration_target=kannada" />
    <link rel="alternate" hreflang="sa-Mlym" href="https://vishvAsa.github.io/kalpAntaram/smRtiH/yAjJNavalkyaH/mUlam/01_AchAraH/?transliteration_target=malayalam" />
    <link rel="alternate" hreflang="sa-Telu" href="https://vishvAsa.github.io/kalpAntaram/smRtiH/yAjJNavalkyaH/mUlam/01_AchAraH/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kalpAntaram/smRtiH/yAjJNavalkyaH/mUlam/01_AchAraH/?transliteration_target=tamil_superscripted" />
    <link rel="alternate" hreflang="sa-Taml" href="https://vishvAsa.github.io/kalpAntaram/smRtiH/yAjJNavalkyaH/mUlam/01_AchAraH/?transliteration_target=tamil" />
    <link rel="alternate" hreflang="sa-Gran" href="https://vishvAsa.github.io/kalpAntaram/smRtiH/yAjJNavalkyaH/mUlam/01_AchAraH/?transliteration_target=grantha" />
    <link rel="alternate" hreflang="sa-Gujr" href="https://vishvAsa.github.io/kalpAntaram/smRtiH/yAjJNavalkyaH/mUlam/01_AchAraH/?transliteration_target=gujarati" />
    <link rel="alternate" hreflang="sa-Orya" href="https://vishvAsa.github.io/kalpAntaram/smRtiH/yAjJNavalkyaH/mUlam/01_AchAraH/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kalpAntaram/smRtiH/yAjJNavalkyaH/mUlam/01_AchAraH/?transliteration_target=assamese" />
    <link rel="alternate" hreflang="sa-Beng" href="https://vishvAsa.github.io/kalpAntaram/smRtiH/yAjJNavalkyaH/mUlam/01_AchAraH/?transliteration_target=bengali" />
    <link rel="alternate" hreflang="sa-Guru" href="https://vishvAsa.github.io/kalpAntaram/smRtiH/yAjJNavalkyaH/mUlam/01_AchAraH/?transliteration_target=gurmukhi" />
    <link rel="alternate" hreflang="sa-Cyrl" href="https://vishvAsa.github.io/kalpAntaram/smRtiH/yAjJNavalkyaH/mUlam/01_AchAraH/?transliteration_target=cyrillic" />
    <link rel="alternate" hreflang="sa-Sinh" href="https://vishvAsa.github.io/kalpAntaram/smRtiH/yAjJNavalkyaH/mUlam/01_AchAraH/?transliteration_target=sinhala" />
    <link rel="alternate" hreflang="sa-Shar" href="https://vishvAsa.github.io/kalpAntaram/smRtiH/yAjJNavalkyaH/mUlam/01_AchAraH/?transliteration_target=sharada" />
    <link rel="alternate" hreflang="sa-Brah" href="https://vishvAsa.github.io/kalpAntaram/smRtiH/yAjJNavalkyaH/mUlam/01_AchAraH/?transliteration_target=brahmi" />
    <link rel="alternate" hreflang="sa-Modi" href="https://vishvAsa.github.io/kalpAntaram/smRtiH/yAjJNavalkyaH/mUlam/01_AchAraH/?transliteration_target=modi" />
    <link rel="alternate" hreflang="sa-Tirh" href="https://vishvAsa.github.io/kalpAntaram/smRtiH/yAjJNavalkyaH/mUlam/01_AchAraH/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kalpAntaram/smRtiH/yAjJNavalkyaH/mUlam/01_AchAraH/?transliteration_target=iso" />
      <link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kalpAntaram/smRtiH/yAjJNavalkyaH/mUlam/01_AchAraH/?transliteration_target=iast" />
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/kalpAntaram/" class="btn col border">
            <i class="fas fa-gopuram ">कल्पान्तरे विश्वासटिप्पन्यः <br/> ०१ आचाराध्यायः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          ✍
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iso">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
          🗨:
          <select name="commentStyleDropdown" size="1" onchange="module_main.default.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a  name="speakerButton" class="btn btn-secondary" onclick="module_main.default.handleSpeakToggle()">🎧️</a></div>
        </div>
        <div class="row col  d-flex justify-content-center">
          <a href="/full_search"  class="btn btn-secondary">🥽🔦</a>
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
          <div id="fastSearch">
              <input id="searchInput" placeholder="शीर्षिकान्विष्यताम्"  tabindex="0">
          </div>
          <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="०१ आचाराध्यायः">०१ आचाराध्यायः</h1>
    
    <a id="editLink" class="btn btn-primary"  href="https://github.com/vishvAsa/kalpAntaram/edit/content/smRtiH/yAjJNavalkyaH/mUlam/01_AchAraH.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <h2 id="०१-उपदघत-परकरणम">०१ उपोद्घात-प्रकरणम्</h2>
<p>योगीश्वरं याज्ञवल्क्यं<br>
सम्पूज्य मुनयो ऽब्रुवन्।<br>
वर्णाश्रमेतराणां नो<br>
ब्रूहि धर्मान् अशेषतः  ॥ १.१ ॥</p>
<p>मिथिला-स्थः स योगीन्द्रः<br>
क्षणं ध्यात्वा ऽब्रवीन् मुनीन्।<br>
यस्मिन् देशे मृगः कृष्णस्<br>
तस्मिन् धर्मान् निबोधत  ॥ १.२ ॥</p>
<p>पुराण-न्याय-मीमांसा-<br>
धर्म-शास्त्राङ्ग-मिश्रिताः।<br>
वेदाः स्थानानि विद्यानां<br>
धर्मस्य च चतुर्दश  ॥ १.३ ॥</p>
<p>मन्व्-अत्रि-विष्णु-हारीत-<br>
याज्ञवल्क्योशनो ऽङ्गिराः।<br>
यमापस्तम्ब-संवर्ताः<br>
कात्यायन-बृहस्पती  ॥ १.४ ॥</p>
<p>पराशर-व्यास-शङ्ख-<br>
लिखिता दक्ष-गौतमौ।<br>
शातातपो वसिष्ठश् च<br>
धर्म-शास्त्र-प्रयोजकाः  ॥ १.५ ॥</p>
<p>देशे काल उपायेन<br>
द्रव्यं श्रद्धा-समन्वितम्।<br>
पात्रे प्रदीयते यत् तत्<br>
सकलं धर्म-लक्षणम्  ॥ १.६ ॥</p>
<p>श्रुतिः स्मृतिः सद्-आचारः<br>
स्वस्य च प्रियम् आत्मनः।<br>
सम्यक्-सङ्कल्पजः कामो<br>
धर्म-मूलम् इदं स्मृतम्  ॥ १.७ ॥</p>
<p>इज्याचार-दमाहिंसा-<br>
दान-स्वाध्याय-कर्मणाम्।<br>
अयं तु परमो धर्मो<br>
यद् योगेन+आत्म-दर्शनम्  ॥ १.८ ॥</p>
<p>चत्वारो वेद-धर्मज्ञाः<br>
पर्षत् त्रैविद्यम् एव वा।<br>
सा ब्रूते यं स धर्मः स्याद्<br>
एको वा ऽध्यात्मवित्तमः  ॥ १.९ ॥</p>
<h2 id="०२-बरहम-चर-परकरणम">०२ ब्रह्म-चारि-प्रकरणम्</h2>
<p>ब्रह्म-क्षत्रिय-विट्-शूद्रा<br>
वर्णास् त्व् आद्यास् त्रयो द्विजाः।<br>
निषेकाद्याः श्मशानान्तास्<br>
तेषां वै मन्त्रतः क्रियाः  ॥ १.१० ॥</p>
<p>गर्भाधानम् ऋतौ पुंसः<br>
सवनं स्पन्दनात् पुरा।<br>
षष्ठे ऽष्टमे वा सीमन्तो<br>
मास्य् एते जात-कर्म च  ॥ १.११ ॥</p>
<p>अहन्य् एकादशे नाम<br>
चतुर्थे मासि निष्क्रमः।<br>
षष्ठे ऽन्न-प्राशनं मासि<br>
चूडा कार्या यथा-कुलम्  ॥ १.१२ ॥</p>
<p>एवम् एनः शमं याति<br>
बीज-गर्भ-समुद्भवम्।<br>
तूष्णीम् एताः क्रियाः स्त्रीणां<br>
विवाहस् तु स-मन्त्रकः  ॥ १.१३ ॥</p>
<p>गर्भाष्टमे ऽष्टमे वा ऽब्दे<br>
ब्राह्मणस्योपनायनम्।<br>
राज्ञाम् एकादशे सैके<br>
विशाम् एके यथा-कुलम्  ॥ १.१४ ॥</p>
<p>उपनीय गुरुः शिष्यं<br>
महा-व्याहृति-पूर्वकम्।<br>
वेदम् अध्यापयेद् एनं<br>
शौचाचारांश् च शिक्षयेत्  ॥ १.१५ ॥</p>
<p>दिवा-सन्ध्यासु कर्णस्थ-<br>
ब्रह्म-सूत्रोदङ्-मुखः।<br>
कुर्यान् मूत्र-पुरीषे च<br>
रात्रौ चेद् दक्षिणा-मुखः  ॥ १.१६ ॥</p>
<p>गृहीत-शिश्नश् चोत्थाय<br>
मृद्भिर् अभ्युद्धृतैर् जलैः।<br>
गन्ध-लेप-क्षय-करं<br>
शौचं कुर्याद् अतन्द्रितः  ॥ १.१७ ॥</p>
<p>अन्तर्-जानु शुचौ देश<br>
उपविष्ट उदङ्-मुखः।<br>
प्राग् वा ब्राह्मेण तीर्थेन<br>
द्विजो नित्यम् उपस्पृशेत्  ॥ १.१८ ॥</p>
<p>कनिष्ठा-देशिन्य्-अङ्गुष्ठ-<br>
मूलान्य् अग्रं करस्य च।<br>
प्रजापति-पितृ-ब्रह्म-<br>
देव-तीर्थान्य् अनुक्रमात्  ॥ १.१९ ॥</p>
<p>त्रिः प्राश्यापो द्विर् उन्मृज्य<br>
खान्य् अद्भिः समुपस्पृशेत्।<br>
अद्भिस् तु प्रकृतिस्थाभिर्<br>
हीनाभिः फेन-बुद्बुदैः  ॥ १.२० ॥</p>
<p>हृत्-कण्ठ-तालुगाभिस् तु<br>
यथा-सङ्ख्यं द्विजातयः।<br>
शुध्येरन् स्त्री च शूद्रश् च<br>
सकृत् स्पृष्टाभिर् अन्ततः  ॥ १.२१ ॥</p>
<p>स्नानम् अब्-दैवतैर् मन्त्रैर्<br>
मार्जनं प्राण-संयमः।<br>
सूर्यस्य चाप्य् उपस्थानं<br>
गायत्र्याः प्रत्यहं जपः  ॥ १.२२ ॥</p>
<p>गायत्रीं शिरसा सार्धं<br>
जपेद् व्याहृति-पूर्विकाम्।<br>
प्रतिप्रणव-संयुक्तां<br>
त्रिर् अयं प्राण-संयमः  ॥ १.२३ ॥</p>
<p>प्राणान् आयम्य सम्प्रोक्ष्य<br>
तृचेनाब्-दैवतेन तु।<br>
जपन्न् आसीत सावित्रीं<br>
प्रत्यग् आ-तारकोदयात्  ॥ १.२४ ॥</p>
<p>सन्ध्यां प्राक् प्रातर् एवं हि<br>
तिष्ठेद् आ-सूर्य-दर्शनात्।<br>
अग्नि-कार्यं ततः कुर्यात्<br>
सन्ध्ययोर् उभयोर् अपि  ॥ १.२५ ॥</p>
<p>ततो ऽभिवादयेद् वृद्धान्<br>
असाव् अहम् इति ब्रुवन्।<br>
गुरुं चैवाप्य् उपासीत<br>
स्वाध्यायार्थं समाहितः  ॥ १.२६ ॥</p>
<p>आहूतश् चाप्य् अधीयीत<br>
लब्धं चास्मै निवेदयेत्।<br>
हितं तस्य+आचरेन् नित्यं<br>
मनो-वाक्-काय-कर्मभिः  ॥ १.२७ ॥</p>
<p>कृतज्ञाद्रोहि-मेधावि-<br>
शुचि-कल्यान-सूयकाः।<br>
अध्याप्या धर्मतः साधु<br>
शक्ताप्त-ज्ञान-वित्तदाः  ॥ १.२८ ॥</p>
<p>दण्डाजिनोपवीतानि<br>
मेखलां चैव धारयेत्।<br>
ब्राह्मणेषु चरेद् भैक्षम्<br>
अनिन्द्येष्व् आत्म-वृत्तये  ॥ १.२९ ॥</p>
<p>आदि-मध्यावसानेषु<br>
भवच्-छब्दोपलक्षिता।<br>
ब्राह्मण-क्षत्रिय-विशां<br>
भैक्ष-चर्या यथा-क्रमम्  ॥ १.३० ॥</p>
<p>कृताग्नि-कार्यो भुञ्जीत<br>
वाग्-यतो गुर्व्-अनुज्ञया।<br>
आपोशान-क्रिया-पूर्वं<br>
सत्-कृत्यान्नम् अकुत्सयन्  ॥ १.३१ ॥</p>
<p>ब्रह्म-चर्ये स्थितो नैकम्<br>
अन्नम् अद्याद् अनापदि।<br>
ब्राह्मणः कामम् अश्नीयाच्<br>
छ्राद्धे व्रतम् अपीडयन्  ॥ १.३२ ॥</p>
<p>मधु-मांसाञ्जनोच्छिष्ट-<br>
शुक्त-स्त्री-प्राणि-हिंसनम्।<br>
भास्करालोकनाश्लील-<br>
परिवादादि वर्जयेत्  ॥ १.३३ ॥</p>
<p>स गुरुर् यः क्रियाः कृत्वा<br>
वेदम् अस्मै प्रयच्छति।<br>
उपनीय ददद् वेदम्<br>
आचार्यः स उदाहृतः  ॥ १.३४ ॥</p>
<p>एकदेशम् उपाध्याय<br>
ऋत्विग् यज्ञ-कृद् उच्यते।<br>
एते मान्या यथा-पूर्वम्<br>
एभ्यो माता गरीयसी  ॥ १.३५ ॥</p>
<p>प्रतिवेदं ब्रह्म-चर्यं<br>
द्वादशाब्दानि पञ्च वा।<br>
ग्रहणान्तिकम् इत्य् एके<br>
केशान्तश् चैव षोडशे  ॥ १.३६ ॥</p>
<p>आ-षोडशाद् आ-द्वाविंशाच्<br>
चतुर्-विंशाच् च वत्सरात्।<br>
ब्रह्म-क्षत्र-विशां<br>
कालौपनायनिकः परः  ॥ १.३७ ॥</p>
<p>अत ऊर्ध्वं पतन्त्य् एते<br>
सर्व-धर्म-बहिष्-कृताः।<br>
सावित्री-पतिता व्रात्या<br>
व्रात्य-स्तोमाद् ऋते क्रतोः  ॥ १.३८ ॥</p>
<p>मातुर् यद् अग्रे जायन्ते<br>
द्वितीयं मौञ्जि-बन्धनात्।<br>
ब्राह्मण-क्षत्रिय-विशस्<br>
तस्माद् एते द्विजाः स्मृताः  ॥ १.३९ ॥</p>
<p>यज्ञानां तपसां चैव<br>
शुभानां चैव कर्मणाम्।<br>
वेद एव द्विजातीनां<br>
निःश्रेयस-करः परः  ॥ १.४० ॥</p>
<p>मधुना पयसा चैव<br>
स देवांस् तर्पयेद् द्विजः।<br>
पितॄन् मधु-घृताभ्यां च<br>
ऋचो ऽधीते च यो ऽन्वहम्  ॥ १.४१ ॥</p>
<p>यजूंषि शक्तितो ऽधीते<br>
यो ऽन्वहं स घृतामृतैः।<br>
प्रीणाति देवान् आज्येन<br>
मधुना च पितॄंस् तथा  ॥ १.४२ ॥</p>
<p>स तु सोम-घृतैर् देवांस्<br>
तर्पयेद् यो ऽन्वहं पठेत्।<br>
सामानि तृप्तिं कुर्याच् च<br>
पितॄणां मधु-सर्पिषा  ॥ १.४३ ॥</p>
<p>मेदसा तर्पयेद् देवान्<br>
अथर्वाङ्गिरसः पठन्।<br>
पितॄंश् च मधु-सर्पिर्भ्याम्<br>
अन्वहं शक्तितो द्विजः  ॥ १.४४ ॥</p>
<p>वाकोवाक्यं पुराणं च<br>
नाराशंसीश् च गाथिकाः।<br>
इतिहासांस् तथा विद्याः<br>
शक्त्या ऽधीते हि यो ऽन्वहम्  ॥ १.४५ ॥</p>
<p>मांस-क्षीरौदन-मधु-<br>
तर्पणं स दिवौकसाम्।<br>
करोति तृप्तिं कुर्याच् च<br>
पितॄणां मधु-सर्पिषा  ॥ १.४६ ॥</p>
<p>ते तृप्तास् तर्पयन्त्य् एनं<br>
सर्व-काम-फलैः शुभैः।<br>
यं यं क्रतुम् अधीते च<br>
तस्य तस्य+आप्नुयात् फलम्  ॥ १.४७ ॥</p>
<p>त्रिर् वित्त-पूर्ण-पृथिवी-<br>
दानस्य फलम् अश्नुते।<br>
तपसश् च परस्येह<br>
नित्यं स्वाध्यायवान् द्विजः  ॥ १.४८ ॥</p>
<p>नैष्ठिको ब्रह्म-चारी तु<br>
वसेद् आचार्य-सन्निधौ।<br>
तद्-अभावे ऽस्य तनये<br>
पत्न्यां वैश्वानरे ऽपि वा  ॥ १.४९ ॥</p>
<p>अनेन विधिना देहं<br>
सादयन् विजितेन्द्रियः।<br>
ब्रह्म-लोकम् अवाप्नोति<br>
न चेह+आजायते पुनः  ॥ १.५० ॥</p>
<h2 id="०३-ववह-परकरणम">०३ विवाह-प्रकरणम्</h2>
<p>गुरवे तु वरं दत्त्वा<br>
स्नायाद् वा तद्-अनुज्ञया।<br>
वेदं व्रतानि वा पारं<br>
नीत्वा ह्य् उभयम् एव वा  ॥ १.५१ ॥</p>
<p>अविप्लुत-ब्रह्म-चर्यो<br>
लक्षण्यां स्त्रियम् उद्वहेत्।<br>
अनन्य-पूर्विकां कान्ताम्<br>
असपिण्डां यवीयसीम्  ॥ १.५२ ॥</p>
<p>अरोगिणीं भ्रातृमतीम्<br>
असमानार्ष-गोत्रजान्।<br>
पञ्चमात् सप्तमाद् ऊर्ध्वं<br>
मातृतः पितृतस् तथा   ॥ १.५३ ॥</p>
<p>दश-पूरुष-विख्याताच्<br>
छ्रोत्रियाणां महा-कुलात्।<br>
स्फीताद् अपि न सञ्चारि-<br>
रोग-दोष-समन्वितात्   ॥ १.५४ ॥</p>
<p>एतैर् एव गुणैर् युक्तः<br>
सवर्णः श्रोत्रियो वरः।<br>
यत्नात् परीक्षितः पुंस्त्वे<br>
युवा धीमान् जन-प्रियः  ॥ १.५५ ॥</p>
<p>यद् उच्यते द्विजातीनां<br>
शूद्राद् दारोपसङ्ग्रहः।<br>
नैतन् मम मतं यस्मात्<br>
तत्रायं जायते स्वयम्  ॥ १.५६ ॥</p>
<p>तिस्रो वर्णानुपूर्व्येण<br>
द्वे तथैका यथा-क्रमम्।<br>
ब्राह्मण-क्षत्रिय-विशां<br>
भार्या स्वा शूद्र-जन्मनः  ॥ १.५७ ॥</p>
<p>ब्राह्मो विवाह आहूय<br>
दीयते शक्त्य्-अलङ्कृता।<br>
तज्जः पुनात्य् उभयतः<br>
पुरुषान् एकविंशतिम्  ॥ १.५८ ॥</p>
<p>यज्ञस्थ ऋत्विजे दैव<br>
आदाय+आर्षस् तु गो-द्वयम्।<br>
चतुर्दश प्रथमजः<br>
पुनात्य् उत्तरजश् च षट्  ॥ १.५९ ॥</p>
<p>इत्य् उक्त्वा चरतां धर्मं<br>
सह या दीयते ऽर्थिने।<br>
स कायः पावयेत् तज्जः<br>
षट् षड्-वंश्यान् सह+आत्मना  ॥ १.६० ॥</p>
<p>आसुरो द्रविणादानाद्<br>
गान्धर्वः समयान् मिथः।<br>
राक्षसो युद्ध-हरणात्<br>
पैशाचः कन्यका-छलात्  ॥ १.६१ ॥</p>
<p>पाणिर् ग्राह्यः सवर्णासु<br>
गृह्णीयात् क्षत्रिया शरम्।<br>
वैश्या प्रतोदम् आदद्याद्<br>
वेदने त्व् अग्र-जन्मनः  ॥ १.६२ ॥</p>
<p>पिता पितामहो भ्राता<br>
सकुल्यो जननी तथा।<br>
कन्या-प्रदः पूर्व-नाशे<br>
प्रकृतिस्थः परः परः  ॥ १.६३ ॥</p>
<p>अप्रयच्छन् समाप्नोति<br>
भ्रूण-हत्याम् ऋताव् ऋतौ।<br>
गम्यं त्व् अभावे दातॄणां<br>
कन्या कुर्यात् स्वयंवरम्  ॥ १.६४ ॥</p>
<p>सकृत् प्रदीयते कन्या<br>
हरंस् तां चोर-दण्ड-भाक्।<br>
दत्ताम् अपि हरेत् पूर्वाच्<br>
छ्रेयांश् चेद् वर आव्रजेत्  ॥ १.६५ ॥</p>
<p>अनाख्याय ददद् दोषं<br>
दण्ड्य उत्तम-साहसम्।<br>
अदुष्टां तु त्यजन् दण्ड्यो<br>
दूषयंस् तु मृषा शतम्  ॥ १.६६ ॥</p>
<p>अक्षता च क्षता चैव<br>
पुनर्-भूः संस्कृता पुनः।<br>
स्वैरिणी या पतिं हित्वा<br>
सवर्णं कामतः श्रयेत्  ॥ १.६७ ॥</p>
<p>अपुत्रां गुर्व्-अनुज्ञातो<br>
देवरः पुत्र-काम्यया।<br>
सपिण्डो वा सगोत्रो वा<br>
घृताभ्यक्त ऋताव् इयात्  ॥ १.६८ ॥</p>
<p>आ-गर्भ-सम्भवाद् गच्छेत्<br>
पतितस् त्व् अन्यथा भवेत्।<br>
अनेन विधिना जातः<br>
क्षेत्रजो ऽस्य भवेत् सुतः  ॥ १.६९ ॥</p>
<p>हृताधिकारां मलिनां<br>
पिण्ड-मात्रोपजीविनाम्।<br>
परिभूताम् अधः-शय्यां<br>
वासयेद् व्यभिचारिणीम्  ॥ १.७० ॥</p>
<p>सोमः शौचं ददाव् आसां<br>
गन्धर्वश् च शुभां गिरम्।<br>
पावकः सर्व-मेध्यत्वं<br>
मेध्या वै योषितो ह्य् अतः  ॥ १.७१ ॥</p>
<p>व्यभिचाराद् ऋतौ शुद्धिर्<br>
गर्भे त्यागो विधीयते।<br>
गर्भ-भर्तृ-वधादौ च<br>
तथा महति पातके  ॥ १.७२ ॥</p>
<p>सुरापी व्याधिता धूर्ता<br>
वन्ध्या ऽर्थघ्न्य् अप्रियं-वदा।<br>
स्त्री-प्रसूश् चाधिवेत्तव्या<br>
पुरुष-द्वेषिणी तथा  ॥ १.७३ ॥</p>
<p>अधिविन्ना तु भर्तव्या<br>
महद् एनो ऽन्यथा भवेत्।<br>
यत्र+आनुकूल्यं दम्पत्योस्<br>
त्रिवर्गस् तत्र वर्धते  ॥ १.७४ ॥</p>
<p>मृते जीवति वा पत्यौ<br>
या नान्यम् उपगच्छति।<br>
सेह कीर्तिम् अवाप्नोति<br>
मोदते चोमया सह  ॥ १.७५ ॥</p>
<p>आज्ञा-सम्पादिनीं दक्षां<br>
वीरसूं प्रिय-वादिनीम्।<br>
त्यजन् दाप्यस् तृतीयांशम्<br>
अद्रव्यो भरणं स्त्रियाः  ॥ १.७६ ॥</p>
<p>स्त्रीभिर् भर्तृ-वचः कार्यम्<br>
एष धर्मः परः स्त्रियाः।<br>
आ-शुद्धेः सम्प्रतीक्ष्यो हि<br>
महा-पातक-दूषितः  ॥ १.७७ ॥</p>
<p>लोकानन्त्यं दिवः प्राप्तिः<br>
पुत्र-पौत्र-प्रपौत्रकैः।<br>
यस्मात् तस्मात् स्त्रियः सेव्याः<br>
कर्तव्याश् च सु-रक्षिताः  ॥ १.७८ ॥</p>
<p>षोडशर्तु-निशाः स्त्रीणां<br>
तस्मिन् युग्मासु संविशेत्।<br>
ब्रह्म-चार्य् एव पर्वाण्य्<br>
आद्याश् चतस्रस् तु वर्जयेत्  ॥ १.७९ ॥</p>
<p>एवं गच्छन् स्त्रियं क्षामां<br>
मघां मूलं च वर्जयेत्।<br>
सुस्थ इन्दौ सकृत् पुत्रं<br>
लक्षण्यं जनयेत् पुमान्  ॥ १.८० ॥</p>
<p>यथा-कामी भवेद् वा ऽपि<br>
स्त्रीणां वरम् अनुस्मरन्।<br>
स्व-दार-निरतश् चैव<br>
स्त्रियो रक्ष्या यतः स्मृताः  ॥ १.८१ ॥</p>
<p>भर्तृ-भ्रातृ-पितृ-ज्ञाति-<br>
श्वश्रू-श्वशुर-देवरैः।<br>
बन्धुभिश् च स्त्रियः पूज्या<br>
भूषणाच्छादनाशनैः  ॥ १.८२ ॥</p>
<p>संयतोपस्करा दक्षा<br>
हृष्टा व्यय-पराङ्-मुखी।<br>
कुर्याच् छ्वशुरयोः पाद-<br>
वन्दनं भर्तृ-तत्-परा  ॥ १.८३ ॥</p>
<p>क्रीडां शरीर-संस्कारं<br>
समाजोत्सव-दर्शनम्।<br>
हास्यं पर-गृहे यानं<br>
त्यजेत् प्रोषित-भर्तृका  ॥ १.८४ ॥</p>
<p>रक्षेत् कन्यां पिता विन्नां<br>
पतिः पुत्रास् तु वार्धके।<br>
अभावे ज्ञातयस् तेषां<br>
न स्वातन्त्र्यं क्वचित् स्त्रियाः  ॥ १.८५ ॥</p>
<p>पितृ-मातृ-सुत-भ्रातृ-<br>
श्वश्रू-श्वशुर-मातुलैः।<br>
हीना न स्याद् विना भर्त्रा<br>
गर्हणीया ऽन्यथा भवेत्  ॥ १.८६ ॥</p>
<p>पति-प्रिय-हिते युक्ता<br>
स्वाचारा विजितेन्द्रिया।<br>
सेह कीर्तिम् अवाप्नोति<br>
प्रेत्य चानुत्तमां गतिम्  ॥ १.८७ ॥</p>
<p>सत्याम् अन्यां सवर्णायां<br>
धर्म-कार्यं न कारयेत्।<br>
सवर्णासु विधौ धर्म्ये<br>
ज्येष्ठया न विनेतरा  ॥ १.८८ ॥</p>
<p>दाहयित्वा ऽग्नि-होत्रेण<br>
स्त्रियं वृत्तवतीं पतिः।<br>
आहरेद् विधिवद् दारान्<br>
अग्नींश् चैवाविलम्बयन्  ॥ १.८९ ॥</p>
<h2 id="०४-वरण-जत-ववक-परकरणम">०४ वर्ण-जाति-विवेक-प्रकरणम्</h2>
<p>सवर्णेभ्यः सवर्णासु<br>
जायन्ते हि सजातयः।<br>
अनिन्द्येषु विवाहेषु<br>
पुत्राः सन्तान-वर्धनाः  ॥ १.९० ॥</p>
<p>विप्रान् मूर्धावसिक्तो हि<br>
क्षत्रियायां विशः स्त्रियाम्।<br>
अम्बष्ठः शूद्र्यां निषादो<br>
जातः पारशवो ऽपि वा  ॥ १.९१ ॥</p>
<p>वैश्या-शूद्र्योस् तु राजन्यान्<br>
माहिष्योग्रौ सुतौ स्मृतौ।<br>
वैश्यात् तु करणः शूद्र्यां<br>
विन्नास्व् एष विधिः स्मृतः  ॥ १.९२ ॥</p>
<p>ब्राह्मण्यां क्षत्रियात् सूतो<br>
वैश्याद् वैदेहकस् तथा।<br>
शूद्राज् जातस् तु चण्डालः<br>
सर्व-धर्म-बहिष्-कृतः  ॥ १.९३ ॥</p>
<p>क्षत्रिया मागधं वैश्याच्<br>
छूद्रात् क्षत्तारम् एव च।<br>
शूद्राद् आयोगवं वैश्या<br>
जनयाम्-आस वै सुतम्  ॥ १.९४ ॥</p>
<p>माहिष्येण करण्यां तु<br>
रथ-कारः प्रजायते।<br>
असत्-सन्तस् तु विज्ञेयाः<br>
प्रतिलोमानुलोमजाः  ॥ १.९५ ॥</p>
<p>जात्य्-उत्कर्षो युगे ज्ञेयः<br>
सप्तमे पञ्चमे ऽपि वा।<br>
व्यत्यये कर्मणां साम्यं<br>
पूर्ववच् चाधरोत्तरम्  ॥ १.९६ ॥</p>
<h2 id="०५-गहसथ-धरम-परकरणम">०५ गृहस्थ-धर्म-प्रकरणम्</h2>
<p>कर्म स्मार्तं विवाहाग्नौ<br>
कुर्वीत प्रत्यहं गृही।<br>
दाय-कालाहृते वा ऽपि<br>
श्रौतं वैतानिकाग्निषु  ॥ १.९७ ॥</p>
<p>शरीर-चिन्तां निर्वर्त्य<br>
कृत-शौच-विधिर् द्विजः।<br>
प्रातः-सन्ध्याम् उपासीत<br>
दन्त-धावन-पूर्वकम्  ॥ १.९८ ॥</p>
<p>हुत्वा ऽग्नीन् सूर्य-दैवत्यान्<br>
जपेन् मन्त्रान् समाहितः।<br>
वेदार्थान् अधिगच्छेच् च<br>
शास्त्राणि विविधानि च  ॥ १.९९ ॥</p>
<p>उपेयाद् ईश्वरं चैव<br>
योग-क्षेमार्थ-सिद्धये।<br>
स्नात्वा देवान् पितॄंश् चैव<br>
तर्पयेद् अर्चयेत् तथा  ॥ १.१०० ॥</p>
<p>वेदाथर्व-पुराणानि<br>
सेतिहासानि शक्तितः।<br>
जप-यज्ञ-प्रसिद्ध्य्-अर्थं<br>
विद्यां च+आध्यात्मिकीं जपेत्  ॥ १.१०१ ॥</p>
<p>बलि-कर्म-स्वधा-होम-<br>
स्वाध्यायातिथि-सत्क्रियाः।<br>
भूत-पित्र्-अमर-ब्रह्म-<br>
मनुष्याणां महा-मखाः  ॥ १.१०२ ॥</p>
<p>देवेभ्यश् च हुताद् अन्नाच्<br>
छेषाद् भूत-बलिं हरेत्।<br>
अन्नं भूमौ श्व-चाण्डाल-<br>
वायसेभ्यश् च निक्षिपेत्  ॥ १.१०३ ॥</p>
<p>अन्नं पितृ-मनुष्येभ्यो<br>
देयम् अप्य् अन्वहं जलम्।<br>
स्वाध्यायं सततं कुर्यान्<br>
न पचेद् अन्नम् आत्मने  ॥ १.१०४ ॥</p>
<p>बाल-स्व-वासिनी-वृद्ध-<br>
गर्भिण्य्-आतुर-कन्यकाः।<br>
सम्भोज्यातिथि-भृत्यांश् च<br>
दम्पत्योः शेष-भोजनम्  ॥ १.१०५ ॥</p>
<p>आपोशनेनोपरिष्टाद्<br>
अधस्ताद् अश्नता तथा।<br>
अनग्नम् अमृतं चैव<br>
कार्यम् अन्नं द्विजन्मना  ॥ १.१०६ ॥</p>
<p>अतिथित्वेन वर्णानां<br>
देयं शक्त्या ऽनुपूर्वशः।<br>
अप्रणोद्यो ऽतिथिः सायम्<br>
अपि वाग्-भू-तृणोदकैः  ॥ १.१०७ ॥</p>
<p>सत्-कृत्य भिक्षवे भिक्षा<br>
दातव्या स-व्रताय च।<br>
भोजयेच् च+आगतान् काले<br>
सखि-सम्बन्धि-बान्धवान्  ॥ १.१०८ ॥</p>
<p>महोक्षं वा महाजं वा<br>
श्रोत्रियायोपकल्पयेत्।<br>
सत्क्रिया ऽन्वासनं स्वादु<br>
भोजनं सूनृतं वचः  ॥ १.१०९ ॥</p>
<p>प्रतिसंवत्सरं त्व् अर्घ्याः<br>
स्नातकाचार्य-पार्थिवाः।<br>
प्रियो विवाह्यश् च तथा<br>
यज्ञं प्रत्य् ऋत्विजः पुनः  ॥ १.११० ॥</p>
<p>अध्वनीनो ऽतिथिर् ज्ञेयः<br>
श्रोत्रियो वेद-पारगः।<br>
मान्याव् एतौ गृहस्थस्य<br>
ब्रह्म-लोकम् अभीप्सतः  ॥ १.१११ ॥</p>
<p>पर-पाक-रुचिर् न स्याद्<br>
अनिन्द्यामन्त्रणाद् ऋते।<br>
वाक्-पाणि-पाद-चापल्यं<br>
वर्जयेच् चाति-भोजनम्  ॥ १.११२ ॥</p>
<p>अतिथिं श्रोत्रियं तृप्तम्<br>
आ-सीमन्तम् अनुव्रजेत्।<br>
अहः-शेषं सह+आसीत<br>
शिष्टैर् इष्टैश् च बन्धुभिः  ॥ १.११३ ॥</p>
<p>उपास्य पश्चिमां सन्ध्यां<br>
हुत्वा ऽग्नींस् तान् उपास्य च।<br>
भृत्यैः परिवृतो भुक्त्वा<br>
नातितृप्त्या ऽथ संविशेत्  ॥ १.११४ ॥</p>
<p>ब्राह्मे मुहूर्ते चोत्थाय<br>
चिन्तयेद् आत्मनो हितम्।<br>
धर्मार्थ-कामान् स्वे काले<br>
यथा-शक्ति न हापयेत्  ॥ १.११५ ॥</p>
<p>विद्या-कर्म-वयो-बन्धु-<br>
वित्तैर् मान्या यथा-क्रमम्।<br>
एतैः प्रभूतैः शूद्रो ऽपि<br>
वार्धके मानम् अर्हति  ॥ १.११६ ॥</p>
<p>वृद्ध-भारि-नृप-स्नात-<br>
स्त्री-रोगि-वर-चक्रिणाम्।<br>
पन्था देयो नृपस् तेषां<br>
मान्यः स्नातश् च भूपतेः  ॥ १.११७ ॥</p>
<p>इज्याध्ययन-दानानि<br>
वैश्यस्य क्षत्रियस्य च।<br>
प्रतिग्रहो ऽधिको विप्रे<br>
याजनाध्यापने तथा  ॥ १.११८ ॥</p>
<p>प्रधानं क्षत्रिये कर्म<br>
प्रजानां परिपालनम्।<br>
कुसीद-कृषि-वाणिज्य-<br>
पाशुपाल्यं विशः स्मृतम्  ॥ १.११९ ॥</p>
<p>शूद्रस्य द्विज-शुश्रूषा<br>
तया ऽजीवन् वणिग् भवेत्।<br>
शिल्पैर् वा विविधैर् जीवेद्<br>
द्विजाति-हितम् आचरन्  ॥ १.१२० ॥</p>
<p>भार्या-रतिः शुचिर् भृत्य-<br>
भर्ता श्राद्ध-क्रिया-रतः।<br>
नमस्-कारेण मन्त्रेण<br>
पञ्च-यज्ञान् न हापयेत्  ॥ १.१२१ ॥<br>
अहिंसा सत्यम् अस्तेयं<br>
शौचम् इन्द्रिय-निग्रहः।<br>
दानं दमो दया क्षान्तिः<br>
सर्वेषां धर्म-साधनम्  ॥ १.१२२ ॥</p>
<p>वयो-बुद्ध्य्-अर्थ-वाग्-वेष-<br>
श्रुताभिजन-कर्मणाम्।<br>
आचरेत् सदृशीं वृत्तिम्<br>
अजिह्माम् अशठां तथा  ॥ १.१२३ ॥</p>
<p>त्रैवार्षिकाधिकान्नो यः<br>
स हि सोमं पिबेद् द्विजः।<br>
प्राक्-सौमिकीः क्रियाः कुर्याद्<br>
यस्यान्नं वार्षिकं भवेत्  ॥ १.१२४ ॥</p>
<p>प्रतिसंवत्सरं सोमः<br>
पशुः प्रत्ययनं तथा।<br>
कर्तव्य +आग्रयणेष्टिश् च<br>
चातुर्मास्यानि चैव हि  ॥ १.१२५ ॥</p>
<p>एषाम् असम्भवे कुर्याद्<br>
इष्टिं वैश्वानरीं द्विजः।<br>
हीन-कल्पं न कुर्वीत<br>
सति द्रव्ये फल-प्रदम्  ॥ १.१२६ ॥</p>
<p>चाण्डालो जायते यज्ञ-<br>
करणाच् छूद्र-भिक्षितात्।<br>
यज्ञार्थं लब्धम् अददद्<br>
भासः काको ऽपि वा भवेत्  ॥ १.१२७ ॥</p>
<p>कुशूल-कुम्भी-धान्यो वा<br>
त्र्याहिको ऽश्वस्तनो ऽपि वा।<br>
जीवेद् वा ऽपि शिलोञ्छेन<br>
श्रेयान् एषां परः परः  ॥ १.१२८ ॥</p>
<h2 id="०६-सनतक-धरम-परकरणम">०६ स्नातक-धर्म-प्रकरणम्</h2>
<p>न स्वाध्याय-विरोध्य्-अर्थम्<br>
ईहेत न यतस् ततः।<br>
न विरुद्ध-प्रसङ्गेन<br>
सन्तोषी च भवेत् सदा  ॥ १.१२९ ॥</p>
<p>राजान्तेवासि-याज्येभ्यः<br>
सीदन्न् इच्छेद् धनं क्षुधा।<br>
दम्भि-हैतुक-पाखण्डि-<br>
बक-वृत्तींश् च वर्जयेत्  ॥ १.१३० ॥</p>
<p>शुक्लाम्बर-धरो नीच-<br>
केश-श्मश्रु-नखः शुचिः।<br>
न भार्या-दर्शने ऽश्नीयान्<br>
नैक-वासा न संस्थितः  ॥ १.१३१ ॥</p>
<p>न संशयं प्रपद्येत<br>
नाकस्माद् अप्रियं वदेत्।<br>
नाहितं नानृतं चैव<br>
न स्तेनः स्यान् न वार्धुषी  ॥ १.१३२ ॥</p>
<p>दाक्षायणी ब्रह्म-सूत्री<br>
वेणुमान् स-कमण्डलुः।<br>
कुर्यात् प्रदक्षिणं देव-<br>
मृद्-गो-विप्र-वनस्पतीन्  ॥ १.१३३ ॥</p>
<p>न तु मेहेन् नदी-छाया-<br>
वर्त्म-गोष्ठाम्बु-भस्मसु।<br>
न प्रत्यग्न्य्-अर्क-गो-सोम-<br>
सन्ध्याम्बु-स्त्री-द्विजन्मनः  ॥ १.१३४ ॥</p>
<p>नेक्षेतार्कं न नग्नां स्त्रीं<br>
न च संसृष्ट-मैथुनाम्।<br>
न च मूत्रं पुरीषं वा<br>
नाशुची राहु-तारकाः  ॥ १.१३५ ॥</p>
<p>अयं मे वज्र इत्य् एवं<br>
सर्वं मन्त्रम् उदीरयेत्।<br>
वर्षत्य् अप्रावृतो गच्छेत्<br>
स्वपेत् प्रत्यक्-शिरा न च  ॥ १.१३६ ॥</p>
<p>ष्ठीवनासृक्-शकृन्-मूत्र-<br>
रेतांस्य् अप्सु न निक्षिपेत् [रेतस्]।<br>
पादौ प्रतापयेन् नाग्नौ<br>
न चैनम् अभिलङ्घयेत्  ॥ १.१३७ ॥</p>
<p>जलं पिबेन् नाञ्जलिना<br>
न शयानं प्रबोधयेत्।<br>
नाक्षैः क्रीडेन् न धर्मघ्नैर्<br>
व्याधितैर् वा न संविशेत्  ॥ १.१३८ ॥</p>
<p>विरुद्धं वर्जयेत् कर्म<br>
प्रेत-धूमं नदी-तरम्।<br>
केश-भस्म-तुषाङ्गार-<br>
कपालेषु च संस्थितिम्  ॥ १.१३९ ॥</p>
<p>न+आचक्षीत धयन्तीं गां<br>
नाद्वारेण विशेत् क्वचित्।<br>
न राज्ञः प्रतिगृह्णीयाल्<br>
लुब्धस्योच्छास्त्र-वर्तिनः  ॥ १.१४० ॥</p>
<p>प्रतिग्रहे सूनि-चक्रि-<br>
ध्वजि-वेश्या-नराधिपाः।<br>
दुष्टा दश-गुणं पूर्वात्<br>
पूर्वाद् एते यथा-क्रमम्  ॥ १.१४१ ॥</p>
<p>अध्यायानाम् उपाकर्म<br>
श्रावण्यां श्रवणेन वा।<br>
हस्तेनौषधि-भावे वा<br>
पञ्चम्यां श्रावणस्य तु  ॥ १.१४२ ॥</p>
<p>पौष-मासस्य रोहिण्याम्<br>
अष्टकायाम् अथापि वा।<br>
जलान्ते छन्दसां कुर्याद्<br>
उत्सर्गं विधिवद् बहिः  ॥ १.१४३ ॥</p>
<p>त्र्यहं प्रेतेष्व् अनध्यायः<br>
शिष्यर्त्विग्-गुरु-बन्धुषु।<br>
उपाकर्मणि चोत्सर्गे<br>
स्व-शाखा-श्रोत्रिये तथा  ॥ १.१४४ ॥</p>
<p>[स्वाशाखा-श्रोत्रिये त्xत्]</p>
<p>सन्ध्या-गर्जित-निर्घात-<br>
भू-कम्पोल्का-निपातने।<br>
समाप्य वेदं द्यु-निशम्<br>
आरण्यकम् अधीत्य च  ॥ १.१४५ ॥</p>
<p>पञ्चदश्यां चतुर्दश्याम्<br>
अष्टम्यां राहु-सूतके।<br>
ऋतु-सन्धिषु भुक्त्वा वा<br>
श्राद्धिकं प्रतिगृह्य च  ॥ १.१४६ ॥</p>
<p>पशु-मण्डूक-नकुल-<br>
श्वाहि-मार्जार-मूषकैः।<br>
कृते ऽनन्तरे त्व् अहोरात्रं<br>
शक्र-पाते तथोच्छ्रये  ॥ १.१४७ ॥</p>
<p>श्व-क्रोष्टृ-गर्दभोलूक-<br>
साम-बाणार्त-निःस्वने।<br>
अमेध्य-शव-शूद्रान्त्य-<br>
श्मशान-पतितान्तिके  ॥ १.१४८ ॥</p>
<p>देशे ऽशुचाव् आत्मनि च<br>
विद्युत्-स्तनित-सम्प्लवे।<br>
भुक्त्व +आर्द्र-पाणिर् अम्भो ऽन्तर्<br>
अर्ध-रात्रे ऽति-मारुते  ॥ १.१४९ ॥</p>
<p>पांसु-प्रवर्षे दिग्-दाहे<br>
सन्ध्या-नीहार-भीतिषु।<br>
धावतः पूति-गन्धे च<br>
शिष्टे च गृहम् आगते  ॥ १.१५० ॥</p>
<p>खरोष्ट्र-यान-हस्त्य्-अश्व-<br>
नौ-वृक्षेरिण-रोहणे।<br>
सप्त-त्रिंशद्-अनध्यायान्<br>
एतांस् तात्कालिकान् विदुः  ॥ १.१५१ ॥</p>
<p>देवर्त्विक्-स्नातकाचार्य-<br>
राज्ञां छायां पर-स्त्रियाः।<br>
न+आक्रामेद् रक्त-विण्-मूत्र-<br>
ष्ठीवनोद्वर्तनादि च  ॥ १.१५२ ॥</p>
<p>विप्राहि-क्षत्रियात्मानो<br>
नावज्ञेयाः कदाचन।<br>
आ-मृत्योः श्रियम् आकाङ्क्षेन्<br>
न कञ्चिन् मर्मणि स्पृशेत्  ॥ १.१५३ ॥</p>
<p>दूराद् उच्छिष्ट-विण्-मूत्र-<br>
पादाम्भांसि समुत्सृजेत्।<br>
श्रुति-स्मृत्य्-उदितं सम्यङ्<br>
नित्यम् आचारम् आचरेत्  ॥ १.१५४ ॥</p>
<p>गो-ब्राह्मणानलान्नानि<br>
नोच्च्छिष्टो न पदा स्पृशेत्।<br>
न निन्दा-ताडने कुर्यात्<br>
पुत्रं शिष्यं च ताडयेत्  ॥ १.१५५ ॥</p>
<p>कर्मणा मनसा वाचा<br>
यत्नाद् धर्मं समाचरेत्।<br>
अस्वर्ग्यं लोक-विद्विष्टं<br>
धर्म्यम् अप्य् आचरेन् न तु  ॥ १.१५६ ॥</p>
<p>मातृ-पित्र्-अतिथि-भ्रातृ-<br>
जामि-सम्बन्धि-मातुलैः।<br>
वृद्ध-बालातुराचार्य-<br>
वैद्य-संश्रित-बान्धवैः  ॥ १.१५७ ॥</p>
<p>ऋत्विक्-पुरोहितापत्य-<br>
भार्या-दास-सनाभिभिः।<br>
विवादं वर्जयित्वा तु<br>
सर्वांल् लोकाञ् जयेद् गृही  ॥ १.१५८ ॥</p>
<p>पञ्च पिण्डान् अनुद्धृत्य<br>
न स्नायात् पर-वारिषु।<br>
स्नायान् नदी-देव-खात-<br>
ह्रद-प्रस्रवणेषु च  ॥ १.१५९ ॥</p>
<p>पर-शय्यासनोद्यान-<br>
गृह-यानानि वर्जयेत्।<br>
अदत्तान्य् अग्नि-हीनस्य<br>
नान्नम् अद्याद् अनापदि  ॥ १.१६० ॥</p>
<p>कदर्य-बद्ध-चौराणां<br>
क्लीब-रङ्गावतारिणाम्।<br>
वैणाभिशस्त-वार्धुष्य-<br>
गणिका-गण-दीक्षिणाम्  ॥ १.१६१ ॥</p>
<p>चिकित्सकातुर-क्रुद्ध-<br>
पुंश्चली-मत्त-विद्विषाम्।<br>
क्रूरोग्र-पतित-व्रात्य-<br>
दाम्भिकोच्छिष्ट-भोजिनाम्  ॥ १.१६२ ॥</p>
<p>अवीरा-स्त्री-स्वर्ण-कार-<br>
स्त्री-जित-ग्राम-याजिनाम्।<br>
शस्त्र-विक्रयि-कर्मार-<br>
तन्तु-वाय-श्व-वृत्तिनाम्  ॥ १.१६३ ॥</p>
<p>नृशंस-राज-रजक-<br>
कृतघ्न-वध-जीविनाम्।<br>
चैल-धाव-सुरा-जीव-<br>
सहोपपति-वेश्मनाम्  ॥ १.१६४ ॥</p>
<p>पिशुनानृतिनोश् चैव<br>
तथा चाक्रिक-बन्दिनाम्।<br>
एषाम् अन्नं न भोक्तव्यं<br>
सोम-विक्रयिणस् तथा  ॥ १.१६५ ॥</p>
<p>शूद्रेषु दास-गो-पाल-<br>
कुल-मित्रार्ध-सीरिणः।<br>
भोज्यान्नाः नापितश् चैव<br>
यश् च+आत्मानं निवेदयेत्  ॥ १.१६६ ॥</p>
<h2 id="०७-भकषयभकषय-परकरणम">०७ भक्ष्याभक्ष्य-प्रकरणम्</h2>
<p>अनर्चितं वृथा-मांसं<br>
केश-कीट-समन्वितम्।<br>
शुक्तं पर्युषितोच्छिष्टं<br>
श्व-स्पृष्टं पतितेक्षितम्  ॥ १.१६७ ॥</p>
<p>उदक्या-स्पृष्ट-सङ्घुष्टं<br>
पर्यायान्नं च वर्जयेत्।<br>
गो-घ्रातं शकुनोच्छिष्टं<br>
पदा स्पृष्टं च कामतः  ॥ १.१६८ ॥</p>
<p>अन्नं पर्युषितं भोज्यं<br>
स्नेहाक्तं चिर-संस्थितम्।<br>
अस्नेहा अपि गो-धूम-<br>
यव-गो-रस-विक्रियाः  ॥ १.१६९ ॥</p>
<p>सन्धिन्य्-अनिर्दशा-वत्सा-<br>
गो-पयः परिवर्जयेत्।<br>
औष्ट्रम् ऐकशफं स्त्रैणम्<br>
आरण्यकम् अथाविकम्  ॥ १.१७० ॥</p>
<p>देवतार्थं हविः शिग्रुं<br>
लोहितान् व्रश्चनांस् तथा।<br>
अनुपाकृत-मांसानि<br>
विड्जानि कवकानि च  ॥ १.१७१ ॥</p>
<p>क्रव्याद-पक्षि-दात्यूह-<br>
शुक-प्रतुद-टिट्टिभान्।<br>
सारसैकशफान् हंसान्<br>
सर्वांश् च ग्राम-वासिनः  ॥ १.१७२ ॥</p>
<p>कोयष्टि-प्लव-चक्राह्व-<br>
बलाका-बक-विष्किरान्।<br>
वृथा-कृसर-सम्याव-<br>
पायसापूप-शष्कुलीः  ॥ १.१७३ ॥</p>
<p>कलविङ्कं स-काकोलं<br>
कुररं रज्जु-दालकम्।<br>
जाल-पादान् खञ्जरीटान्<br>
अज्ञातांश् च मृग-द्विजान्  ॥ १.१७४ ॥<br>
चाषांश् च रक्त-पादांश् च<br>
सौनं वल्लूरम् एव च।<br>
मत्स्यांश् च कामतो जग्ध्वा<br>
सोपवासस् त्र्यहं वसेत्  ॥ १.१७५ ॥</p>
<p>पलाण्डुं विड्-वराहं च<br>
छत्राकं ग्राम-कुक्कुटम्।<br>
लशुनं गृञ्जनं चैव<br>
जग्ध्वा चान्द्रायणं चरेत्  ॥ १.१७६ ॥</p>
<p>भक्ष्याः पञ्च-नखाः<br>
सेधा-गोधा-कच्छप-शल्लकाः।<br>
शशश् च मत्स्येष्व् अपि हि<br>
सिंह-तुण्डक-रोहिताः  ॥ १.१७७ ॥</p>
<p>तथा पाठीन-राजीव-<br>
सशल्काश् च द्विजातिभिः।<br>
अतः शृणुध्वं मांसस्य<br>
विधिं भक्षण-वर्जने  ॥ १.१७८ ॥</p>
<p>प्राणात्यये तथा श्राद्धे<br>
प्रोक्षिते द्विज-काम्यया।<br>
देवान् पितॄन् समभ्यर्च्य<br>
खादन् मांसं न दोष-भाक्  ॥ १.१७९ ॥</p>
<p>वसेत् स नरके घोरे<br>
दिनानि पशु-रोमभिः।<br>
सम्मितानि दुराचारो यो<br>
हन्त्य् अविधिना पशून्  ॥ १.१८० ॥</p>
<p>सर्वान् कामान् अवाप्नोति<br>
हय-मेध-फलं तथा।<br>
गृहे ऽपि निवसन् विप्रो<br>
मुनिर् मांस-विवर्जनात्  ॥ १.१८१ ॥</p>
<h2 id="०८-दरवय-शदध-परकरणम">०८ द्रव्य-शुद्धि-प्रकरणम्</h2>
<p>सौवर्ण-राजताब्जानाम्<br>
ऊर्ध्वपात्र-ग्रहाश्मनाम्।<br>
शाक-रज्जु-मूल-फल-<br>
वासो-विदल-चर्मणाम्  ॥ १.१८२ ॥</p>
<p>पात्राणां चमसानां च<br>
वारिणा शुद्धिर् इष्यते।<br>
चरु-स्रुक्-स्रुव-सस्नेह-<br>
पात्राण्य् उष्णेन वारिणा  ॥ १.१८३ ॥</p>
<p>स्फ्य-शूर्पाजिन-धान्यानां<br>
मुसलोलूखलानसाम्।<br>
प्रोक्षणं संहतानां च<br>
बहूनां धान्य-वाससाम्  ॥ १.१८४ ॥</p>
<p>तक्षणं दारु-शृङ्गास्थ्नां<br>
गो-वालैः फल-सम्भुवाम्।<br>
मार्जनं यज्ञ-पात्राणां<br>
पाणिना यज्ञ-कर्मणि  ॥ १.१८५ ॥</p>
<p>सोषरोदक-गो-मूत्रैः<br>
शुध्यत्य् आविक-कौशिकम्।<br>
स-श्री-फलैर् अंशु-पट्टं<br>
सारिष्टैः कुतपं तथा  ॥ १.१८६ ॥</p>
<p>स-गौर-सर्षपैः क्षौमं<br>
पुनः-पाकान् मही-मयम्।<br>
कारु-हस्तः शुचिः पण्यं<br>
भैक्षं योषिन्-मुखं तथा  ॥ १.१८७ ॥</p>
<p>भू-शुद्धिर् मार्जनाद् दाहात्<br>
कालाद् गो-क्रमणात् तथा।<br>
सेकाद् उल्लेखनाल् लेपाद्<br>
गृहं मार्जन-लेपनात्  ॥ १.१८८ ॥</p>
<p>गो-घ्राते ऽन्ने तथा केश-<br>
मक्षिका-कीट-दूषिते।<br>
सलिलं भस्म मृद् वा ऽपि<br>
प्रक्षेप्तव्यं विशुद्धये  ॥ १.१८९ ॥</p>
<p>त्रपु-सीसक-ताम्राणां<br>
क्षाराम्लोदक-वारिभिः।<br>
भस्माद्भिः कांस्य-लोहानां<br>
शुद्धिः प्लावो द्रवस्य च  ॥ १.१९० ॥</p>
<p>अमेध्याक्तस्य मृत्-तोयैः<br>
शुद्धिर् गन्धादि-कर्षणात्।<br>
वाक्-शस्तम् अम्बु-निर्णिक्तम्<br>
अज्ञातं च सदा शुचि  ॥ १.१९१ ॥</p>
<p>शुचि गो-तृप्ति-कृत् तोयं<br>
प्रकृतिस्थं मही-गतम्।<br>
तथा मांसं श्व-चण्डाल-<br>
क्रव्यादादि-निपातितम्  ॥ १.१९२ ॥</p>
<p>रश्मिर् अग्नी रजश्-छाया<br>
गौर् अश्वो वसुधा ऽनिलः।<br>
विप्रुषो मक्षिकाः स्पर्शे<br>
वत्सः प्रस्नवने शुचिः  ॥ १.१९३ ॥</p>
<p>अजाश्वयोर् मुखं मेध्यं<br>
न गोर् न नरजा मलाः।<br>
पन्थानश् च विशुध्यन्ति<br>
सोम-सूर्यांशु-मारुतैः  ॥ १.१९४ ॥</p>
<p>मुखजा विप्रुषो मेध्यास्<br>
तथ +आचमन-बिन्दवः।<br>
श्मश्रु च+आस्य-गतं दन्त-<br>
सक्तं त्यक्त्वा ततः शुचिः  ॥ १.१९५ ॥</p>
<p>स्नात्वा पीत्वा क्षुते सुप्ते<br>
भुक्त्वा रथ्योपसर्पणे।<br>
आचान्तः पुनर् आचामेद्<br>
वासो विपरिधाय च  ॥ १.१९६ ॥</p>
<p>रथ्या-कर्दम-तोयानि<br>
स्पृष्टान्य् अन्त्य-श्व-वायसैः।<br>
मारुतेनैव शुध्यन्ति<br>
पक्वेष्टक-चितानि च  ॥ १.१९७ ॥</p>
<h2 id="०९-दन-परकरणम">०९ दान-प्रकरणम्</h2>
<p>तपस् तप्त्वा ऽसृजद् ब्रह्मा<br>
ब्राह्मणान् वेद-गुप्तये।<br>
तृप्त्य्-अर्थं पितृ-देवानां<br>
धर्म-संरक्षणाय च  ॥ १.१९८ ॥</p>
<p>सर्वस्य प्रभवो विप्राः<br>
श्रुताध्ययन-शीलिनः।<br>
तेभ्यः क्रिया-पराः श्रेष्ठास्<br>
तेभ्यो ऽप्य् अध्यात्मवित्तमाः  ॥ १.१९९ ॥</p>
<p>न विद्यया केवलया<br>
तपसा वा ऽपि पात्रता।<br>
यत्र वृत्तम् इमे चोभे<br>
तद् धि पात्रं प्रकीर्तितम्  ॥ १.२०० ॥</p>
<p>गो-भू-तिल-हिरण्यादि<br>
पात्रे दातव्यम् अर्चितम्।<br>
नापात्रे विदुषा किञ्चिद्<br>
आत्मनः श्रेय इच्छता  ॥ १.२०१ ॥</p>
<p>विद्या-तपोभ्यां हीनेन<br>
न तु ग्राह्यः प्रतिग्रहः।<br>
गृह्णन् प्रदातारम् अधो<br>
नयत्य् आत्मानम् एव च  ॥ १.२०२ ॥</p>
<p>दातव्यं प्रत्यहं पात्रे<br>
निमित्तेषु विशेषतः।<br>
याचितेनापि दातव्यं<br>
श्रद्धा-पूतं स्व-शक्तितः  ॥ १.२०३ ॥</p>
<p>हेम-शृङ्गी शफै रौप्यैः<br>
सु-शीला वस्त्र-संयुता।<br>
स-कांस्य-पात्रा दातव्या<br>
क्षीरिणी गौः स-दक्षिणा  ॥ १.२०४ ॥</p>
<p>दाता ऽस्याः स्वर्गम् आप्नोति<br>
वत्सरान् रोम-सम्मितान्।<br>
कपिला चेत् तारयति<br>
भूयश् च+आ-सप्तमं कुलम्  ॥ १.२०५ ॥</p>
<p>सवत्सा-रोम-तुल्यानि<br>
युगान्य् उभयतो-मुखीम्।<br>
दाता ऽस्याः स्वर्गम् आप्नोति<br>
पूर्वेण विधिना ददत्  ॥ १.२०६ ॥</p>
<p>यावद् वत्सस्य पादौ द्वौ<br>
मुखं योन्यां च दृश्यते।<br>
तावद् गौः पृथिवी ज्ञेया<br>
यावद् गर्भं न मुञ्चति  ॥ १.२०७ ॥</p>
<p>यथा-कथञ्चिद् दत्त्वा गां<br>
धेनुं वा ऽधेनुम् एव वा।<br>
अरोगाम् अपरिक्लिष्टां<br>
दाता स्वर्गे महीयते  ॥ १.२०८ ॥</p>
<p>श्रान्त-संवाहनं रोगि-<br>
परिचर्या सुरार्चनम्।<br>
पाद-शौचं द्विजोच्छिष्ट-<br>
मार्जनं गो-प्रदानवत्  ॥ १.२०९ ॥<br>
भू-दीपांश् चान्न-वस्त्राम्भस्-<br>
तिल-सर्पिः-प्रतिश्रयान् (२)।<br>
नैवेशिकं स्वर्ण-धुर्यं<br>
दत्त्वा स्वर्गे महीयते  ॥ १.२१० ॥</p>
<p>गृह-धान्याभयोपानच्-<br>
छत्र-माल्यानुलेपनम्।<br>
यानं वृक्षं प्रियं शय्यां<br>
दत्त्वा ऽत्यन्तं सुखी भवेत्  ॥ १.२११ ॥</p>
<p>सर्व-धर्म-मयं ब्रह्म<br>
प्रदानेभ्यो ऽधिकं यतः।<br>
तद् ददत् समवाप्नोति<br>
ब्रह्म-लोकम् अविच्युतम्  ॥ १.२१२ ॥</p>
<p>प्रतिग्रह-समर्थो ऽपि<br>
न+आदत्ते यः प्रतिग्रहम्।<br>
ये लोका दान-शीलानां<br>
स तान् आप्नोति पुष्कलान्  ॥ १.२१३ ॥</p>
<p>कुशाः शाकं पयो मत्स्या<br>
गन्धाः पुष्पं दधि क्षितिः।<br>
मांसं शय्य +आसनं धानाः<br>
प्रत्याखेयं न वारि च  ॥ १.२१४ ॥</p>
<p>अयाचिताहृतं ग्राह्यम्<br>
अपि दुष्कृत-कर्मणः।<br>
अन्यत्र कुलटा-षण्ढ-<br>
पतितेभ्यस् तथा द्विषः  ॥ १.२१५ ॥<br>
देवातिथि-अर्चन-कृते<br>
गुरु-भृत्यार्थम् एव वा।<br>
सर्वतः प्रतिगृह्णीयाद्<br>
आत्म-वृत्त्य्-अर्थम् एव च  ॥ १.२१६ ॥</p>
<h2 id="१०-शरदध-परकरणम">१०. श्राद्ध-प्रकरणम्</h2>
<p>अमावास्या ऽष्टका वृद्धिः<br>
कृष्ण-पक्षो ऽयन-द्वयम्।<br>
द्रव्यं ब्राह्मण-सम्पत्तिर्<br>
विषुवत् सूर्य-सङ्क्रमः  ॥ १.२१७ ॥</p>
<p>व्यतीपातो गज-च्छाया<br>
ग्रहणं चन्द्र-सूर्ययोः।<br>
श्राद्धं प्रति रुचिश् चैते<br>
श्राद्ध-कालाः प्रकीर्तिताः  ॥ १.२१८ ॥</p>
<p>अग्र्यः सर्वेषु वेदेषु<br>
श्रोत्रियो ब्रह्मविद् युवा।<br>
वेदार्थविज् ज्येष्ठ-सामा<br>
त्रि-मधुस् त्रि-सुपर्णकः  ॥ १.२१९ ॥</p>
<p>स्वस्रीयर्त्विज्-जामातृ-<br>
याज्य-श्वशुर-मातुलाः।<br>
त्रिणाचिकेत-दौहित्र-<br>
शिष्य-सम्बन्धि-बान्धवाः  ॥ १.२२० ॥</p>
<p>कर्म-निष्ठास् तपो-निष्ठाः<br>
पञ्चाग्निर् ब्रह्म-चारिणः।<br>
पितृ-मातृ-पराश् चैव<br>
ब्राह्मणाः श्राद्ध-सम्पदः  ॥ १.२२१ ॥</p>
<p>रोगी हीनातिरिक्ताङ्गः<br>
काणः पौनर्भवस् तथा।<br>
अवकीर्णी कुण्ड-गोलौ<br>
कुनखी श्याव-दन्तकः  ॥ १.२२२ ॥</p>
<p>भृतकाध्यापकः क्लीबः<br>
कन्या-दूष्य् अभिशस्तकः।<br>
मित्र-ध्रुक् पिशुनः सोम-<br>
विक्रयी परिविन्दकः  ॥ १.२२३ ॥</p>
<p>माता-पितृ-गुरु-त्यागी<br>
कुण्डाशी वृषलात्मजः।<br>
पर-पूर्वा-पतिः स्तेनः<br>
कर्म-दुष्टाश् च निन्दिताः  ॥ १.२२४ ॥</p>
<p>निमन्त्रयेत पूर्वे-द्युर्<br>
ब्राह्मणान् आत्मवान् शुचिः।<br>
तैश् चापि संयतैर् भाव्यं<br>
मनो-वाक्-काय-कर्मभिः  ॥ १.२२५ ॥</p>
<p>अपराह्णे समभ्यर्च्य<br>
स्वागतेन+आगतांस् तु तान्।<br>
पवित्र-पाणिर् आचान्तान्<br>
आसनेषूपवेशयेत्  ॥ १.२२६ ॥</p>
<p>युग्मान् दैवे यथा-शक्ति<br>
पित्र्ये ऽयुग्मांस् तथैव च।<br>
परिस्तृते शुचौ देशे<br>
दक्षिणा-प्रवणे तथा  ॥ १.२२७ ॥</p>
<p>द्वौ दैवे प्राक् त्रयः पित्र्य<br>
उदग् एकैकम् एव वा।<br>
मातामहानाम् अप्य् एवं<br>
तन्त्रं वा वैश्वदेविकम्  ॥ १.२२८ ॥</p>
<p>पाणि-प्रक्षालनं दत्त्वा<br>
विष्टरार्थं कुशान् अपि।<br>
आवाहयेद् अनुज्ञातो<br>
विश्वे देवास इत्य् ऋचा  ॥ १.२२९ ॥</p>
<p>यवैर् अन्ववकीर्याथ<br>
भाजने स-पवित्रके।<br>
शं नो देव्या पयः क्षिप्त्वा<br>
यवो ऽसीति यवांस् तथा  ॥ १.२३० ॥</p>
<p>या दिव्या इति मन्त्रेण<br>
हस्तेष्व् अर्घ्यं विनिक्षिपेत्।<br>
दत्त्वा उदकं गन्ध-माल्यं<br>
धूप-दानं स-दीपकम्   ॥ १.२३१ ॥</p>
<p>तथ +आच्छादन-दानं च<br>
कर-शौचार्थम् अम्बु च।<br>
अपसव्यं ततः कृत्वा<br>
पितॄणाम् अप्रदक्षिणम्  ॥ १.२३२ ॥</p>
<p>द्वि-गुणांस् तु कुशान् दत्त्वा ह्य्<br>
उषन्तस् त्वेत्य् ऋचा पितॄन्।<br>
आवाह्य तद्-अनुज्ञातो<br>
जपेद् आयन्तु नस् ततः  ॥ १.२३३ ॥</p>
<p>अपहता इति तिलान्<br>
विकीर्य च समन्ततः।<br>
यवार्थास् तु तिलैः कार्याः<br>
कुर्याद् अर्घ्यादि पूर्ववत्  ॥ १.२३४ ॥</p>
<p>दत्त्वा अर्घ्यं संस्रवांस् तेषां<br>
पात्रे कृत्वा विधानतः।<br>
पितृभ्यः स्थानम् असीति<br>
न्युब्जं पात्रं करोत्य् अधः  ॥ १.२३५ ॥</p>
<p>अग्नौ करिष्यन्न् आदाय<br>
पृच्छत्य् अन्नं घृत-प्लुतम्।<br>
कुरुष्वेत्य् अभ्यनुज्ञातो<br>
हुत्वा ऽग्नौ पितृ-यज्ञवत्  ॥ १.२३६ ॥</p>
<p>हुत-शेषं प्रदद्यात् तु<br>
भाजनेषु समाहितः।<br>
यथा-लाभोपपन्नेषु<br>
रौप्येषु च विशेषतः  ॥ १.२३७ ॥</p>
<p>दत्त्वा ऽन्नं पृथिवी-पात्रम्<br>
इति पात्राभिमन्त्रणम्।<br>
कृत्वेदं विष्णुर् इत्य् अन्ने<br>
द्विजाङ्गुष्ठं निवेशयेत्  ॥ १.२३८ ॥</p>
<p>स-व्याहृतिकां गायत्रीं<br>
मधु वाता इति त्र्यृचम्।<br>
जप्त्वा यथा-सुखं वाच्यं<br>
भुञ्जीरंस् ते ऽपि वाग्-यताः  ॥ १.२३९ ॥</p>
<p>अन्नम् इष्तं हविष्यं च<br>
दद्याद् अक्रोधनो ऽत्वरः।<br>
आ-तृप्तेस् तु पवित्राणि<br>
जप्त्वा पूर्व-जपं तथा  ॥ १.२४० ॥</p>
<p>अन्नम् आदाय तृप्ताः स्थ<br>
शेषं चैवानुमान्य च।<br>
तद् अन्नं विकिरेद् भूमौ<br>
दद्याच् चापः सकृत् सकृत्  ॥ १.२४१ ॥</p>
<p>सर्वम् अन्नम् उपादाय<br>
स-तिलं दक्षिणा-मुखः।<br>
उच्छिष्ट-सन्निधौ पिण्डान्<br>
दद्याद् वै पितृ-यज्ञवत्  ॥ १.२४२ ॥</p>
<p>मातामहानाम् अप्य् एवं<br>
दद्याद् आचमनं ततः।<br>
स्वस्ति-वाच्यं ततः कुर्याद्<br>
अक्षय्योदकम् एव च  ॥ १.२४३ ॥</p>
<p>दत्त्वा तु दक्षिणां शक्त्या<br>
स्वधा-कारम् उदाहरेत्।<br>
वाच्यताम् इत्य् अनुज्ञातः<br>
प्रकृतेभ्यः स्वधोच्यताम्  ॥ १.२४४ ॥</p>
<p>ब्रूयुर् अस्तु स्वधेत्य् उक्ते<br>
भूमौ सिञ्चेत् ततो जलम् (४)।<br>
विश्वे देवाश् च प्रीयन्तां<br>
विप्रैश् चोक्त इदं जपेत्  ॥ १.२४५ ॥</p>
<p>दातारो नो ऽभिवर्धन्तां<br>
वेदाः सन्ततिर् एव च।<br>
श्रद्धा च नो मा व्यगमद्<br>
बहु देयं च नो ऽस्त्व् इति  ॥ १.२४६ ॥</p>
<p>इत्य् उक्त्वोक्त्वा प्रिया वाचः<br>
प्रणिपत्य विसर्जयेत्।<br>
वाजे वाज इति प्रीतः<br>
पितृ-पूर्वं विसर्जनम्  ॥ १.२४७ ॥</p>
<p>यस्मिंस् तु संस्रवाः पूर्वम्<br>
अर्घ्य-पात्रे निवेशिताः।<br>
पितृ-पात्रं तद्-उत्तानं<br>
कृत्वा विप्रान् विसर्जयेत्  ॥ १.२४८ ॥</p>
<p>प्रदक्षिणम् अनुव्रज्य<br>
भुञ्जीत पितृ-सेवितम्।<br>
ब्रह्म-चारी भवेत् तां तु<br>
रजनीं ब्राह्मणैः सह  ॥ १.२४९ ॥</p>
<p>एवं प्रदक्षिणावृत्को<br>
वृद्धौ नान्दी-मुखान् पितॄन्।<br>
यजेत दधि कर्कन्धु-<br>
मिश्रान् पिण्डान् यवैः क्रियाः  ॥ १.२५० ॥</p>
<p>एकोद्दिष्टं देव-हीनम्<br>
एकार्घ्यैक-पवित्रकम्।<br>
आवाहनाग्नौ-करण-<br>
रहितं ह्य् अपसव्यवत्  ॥ १.२५१ ॥</p>
<p>उपतिष्ठताम् अक्षय्य-<br>
स्थाने विप्र-विसर्जने।<br>
अभिरम्यताम् इति वदेद्<br>
ब्रूयुस् ते ऽभिरताः स्म ह  ॥ १.२५२ ॥</p>
<p>गन्धोदक-तिलैर् युक्तं<br>
कुर्यात् पात्र-चतुष्टयम्।<br>
अर्घ्यार्थं पितृ-पात्रेषु<br>
प्रेत-पात्रं प्रसेचयेत्  ॥ १.२५३ ॥</p>
<p>ये समाना इति द्वाभ्यां<br>
शेषं पूर्ववद् आचरेत्।<br>
एतत् सपिण्डी-करणम्<br>
एकोद्दिष्टं स्त्रिया अपि  ॥ १.२५४ ॥</p>
<p>अर्वाक्-सपिण्डी-करणं<br>
यस्य संवत्सराद् भवेत्।<br>
तस्याप्य् अन्नं सोद-कुम्भं<br>
दद्यात् संवत्सरं द्विजे  ॥ १.२५५ ॥</p>
<p>मृते ऽहनि प्रकर्तव्यं<br>
प्रतिमासं तु वत्सरम्।<br>
प्रतिसंवत्सरं चैवम्<br>
आद्यम् एकादशे ऽहनि  ॥ १.२५६ ॥</p>
<p>पिण्डांस् तु गो-ज-विप्रेभ्यो<br>
दद्याद् अग्नौ जले ऽपि वा।<br>
प्रक्षिपेत् सत्सु विप्रेषु<br>
द्विजोच्छिष्टं न मार्जयेत्  ॥ १.२५७ ॥</p>
<p>हविष्यान्नेन वै मासं<br>
पायसेन तु वत्सरम्।<br>
मात्स्य-हारिण-कौरभ-<br>
शाकुन-च्छाग-पार्षतैः  ॥ १.२५८ ॥</p>
<p>ऐण-रौरव-वाराह-<br>
शाशैर् मांसैर् यथा-क्रमम्।<br>
मास-वृद्ध्या ऽभितृप्यन्ति<br>
दत्तैर् इह पितामहाः  ॥ १.२५९ ॥</p>
<p>खड्दामिषं महा-शल्कं<br>
मधु मुन्य्-अन्नम् एव वा।<br>
लौहामिषं महा-शाकं<br>
मांसं वार्ध्रीणसस्य च  ॥ १.२६० ॥</p>
<p>यद् ददाति गयास्थश् च<br>
सर्वम् आनन्त्यम् अश्नुते।<br>
तथा वर्षा-त्रयोदश्यां<br>
मघासु च विशेषतः  ॥ १.२६१ ॥</p>
<p>कन्यां कन्या-वेदिनश् च<br>
पशून् वै सत्-सुतान् अपि।<br>
द्यूतं कृषिं वाणिज्यां च<br>
द्विशफैकशफांस् तथा  ॥ १.२६२ ॥</p>
<p>ब्रह्म-वर्चस्विनः पुत्रान्<br>
स्वर्ण-रूप्ये स-कुप्यके।<br>
ज्ञाति-श्रैष्ठ्यं सर्व-कामान्<br>
आप्नोति श्राद्धदः सदा  ॥ १.२६३ ॥</p>
<p>प्रतिपत्-प्रभृतिष्व् एकां<br>
वर्जयित्वा चतुर्दशीम्।<br>
शस्त्रेण तु हता ये वै<br>
तेभ्यस् तत्र प्रदीयते  ॥ १.२६४ ॥<br>
स्वर्गं ह्य् अपत्यम् ओजश् च<br>
शौर्यं क्षेत्रं बलं तथा।<br>
पुत्रं श्रैष्ठ्यं च सौभाग्यं<br>
समृद्धिं मुख्यतां शुभम्  ॥ १.२६५ ॥</p>
<p>प्रवृत्त-चक्रतां चैव<br>
वाणिज्य-प्रभृतीन् अपि।<br>
अरोगित्वं यशो वीत-<br>
शोकतां परमां गतिम्  ॥ १.२६६ ॥</p>
<p>धनं वेदान् भिषक्-सिद्धिं<br>
कुप्यं गा अप्य् अजाविकम्।<br>
अश्वान् आयुश् च विधिवद्<br>
यः श्राद्धं सम्प्रयच्छति  ॥ १.२६७ ॥</p>
<p>कृत्तिकादि-भरण्य्-अन्तं<br>
स कामान् आप्नुयाद् इमान्।<br>
आस्तिकः श्रद्दधानश् च<br>
व्यपेत-मद-मत्सरः  ॥ १.२६८ ॥</p>
<p>वसु-रुद्रादिति-सुताः<br>
पितरः श्राद्ध-देवताः।<br>
प्रीणयन्ति मनुष्याणां<br>
पितॄन् श्राद्धेन तर्पिताः  ॥ १.२६९ ॥</p>
<p>आयुः प्रजां धनं विद्यां<br>
स्वर्गं मोक्षं सुखानि च।<br>
प्रयच्छन्ति तथा राज्यं<br>
प्रीता नॄणां पितामहाः  ॥ १.२७० ॥</p>
<h2 id="११-गणपत-कलप-परकरणम">११. गणपति-कल्प-प्रकरणम्</h2>
<p>विनायकः कर्म-विघ्न-<br>
सिद्ध्य्-अर्थं विनियोजितः।<br>
गणानाम् आधिपत्ये च<br>
रुद्रेण ब्रह्मणा तथा  ॥ १.२७१ ॥</p>
<p>तेनोपसृष्टो यस् तस्य<br>
लक्षणानि निबोधत।<br>
स्वप्ने ऽवगाहते ऽत्यर्थं<br>
जलं मुण्डांश् च पश्यति  ॥ १.२७२ ॥</p>
<p>काषाय-वाससश् चैव<br>
क्रव्यादांश् चाधिरोहति।<br>
अन्त्यजैर् गर्दभैर् उष्ट्रैः<br>
सहैकत्रावतिष्ठते  ॥ १.२७३ ॥</p>
<p>व्रजन्न् अपि तथ +आत्मानं<br>
मन्यते ऽनुगतं परैः।<br>
विमना विफलारम्भः<br>
संसीदत्य् अनिमित्ततः  ॥ १.२७४ ॥</p>
<p>तेनोपसृष्टो लभते<br>
न राज्यं राज-नन्दनः।<br>
कुमारी च न भर्तारम्<br>
अपत्यं गर्भम् अङ्गना  ॥ १.२७५ ॥</p>
<p>आचार्यत्वं श्रोत्रियश् च<br>
न शिष्यो ऽध्ययनं तथा।<br>
वणिग्-लाभं न च+आप्नोति<br>
कृषिं चापि कृषी-वलः  ॥ १.२७६ ॥</p>
<p>स्नपनं तस्य कर्तव्यं<br>
पुण्ये ऽह्नि विधि-पूर्वकम्।<br>
गौर-सर्षप-कल्केन<br>
साज्येनोत्सादितस्य च  ॥ १.२७७ ॥</p>
<p>सर्वाउषधैः सर्व-गन्धैर्<br>
विलिप्त-शिरसस् तथा।<br>
भद्रासनोपविष्टस्य<br>
स्वस्ति-वाच्या द्विजाः शुभाः  ॥ १.२७८ ॥</p>
<p>अश्व-स्थानाद् गज-स्थानाद्<br>
वल्मीकात् सङ्गमाद् ह्रदात्।<br>
मृत्तिकां रोचनां गन्धान्<br>
गुग्गुलुं चाप्सु निक्षिपेत्  ॥ १.२७९ ॥</p>
<p>या आहृता ह्य् एक-वर्णैश्<br>
चतुर्भिः कलशैर् ह्रदात्।<br>
चर्मण्य् आनडुहे रक्ते<br>
स्थाप्यं भद्रासनं ततः  ॥ १.२८० ॥</p>
<p>सहस्राक्षं शत-धारम्<br>
ऋषिभिः पावनं कृतम्।<br>
तेन त्वाम् अभिषिञ्चामि<br>
पावमान्यः पुनन्तु ते  ॥ १.२८१ ॥</p>
<p>भगं ते वरुणो राजा<br>
भगं सूर्यो बृहस्पतिः।<br>
भगम् इन्द्रश् च वायुश् च<br>
भगं सप्तर्षयो ददुः  ॥ १.२८२ ॥</p>
<p>यत् ते केशेषु दौर्भाग्यं<br>
सीमन्ते यच् च मूर्धनि।<br>
ललाटे कर्णयोर् अक्ष्णोर्<br>
आपस् तद् घ्नन्तु सर्वदा  ॥ १.२८३ ॥</p>
<p>स्नातस्य सार्षपं तैलं<br>
स्रुवेणौदुम्बरेण तु।<br>
जुहुयान् मूर्धनि कुशान्<br>
सव्येन परिगृह्य च  ॥ १.२८४ ॥</p>
<p>मितश् च सम्मितश् चैव<br>
तथा शाल-कटङ्कटौ।<br>
कूश्माण्डो राज-पुत्रश् चेत्य्<br>
अन्ते स्वाहा-समन्वितैः  ॥ १.२८५ ॥</p>
<p>नामभिर् बलि-मन्त्रैश् च<br>
नमस्-कार-समन्वितैः।<br>
दद्याच् चतुष्-पथे शूर्पे<br>
कुशान् आस्तीर्य सर्वतः (०१)  ॥ १.२८६ ॥</p>
<p>कृताकृतांस् तण्डुलांश् च<br>
पललौदनम् एव च।<br>
मत्स्यान् पक्वांस् तथैवामान्<br>
मांसम् एतावद् एव तु  ॥ १.२८७ ॥</p>
<p>पुष्पं चित्रं सु-गन्धं च<br>
सुरां च त्रिविधाम् अपि।<br>
मूलकं पूरिकापूपांस्<br>
तथैवोण्डेरक-स्रजः  ॥ १.२८८ ॥</p>
<p>दध्य् अन्नं पायसं चैव<br>
गुड-पिष्टं स-मोदकम्।<br>
एतान् सर्वान् समाहृत्य<br>
भूमौ कृत्वा ततः शिरः  ॥ १.२८९ ॥</p>
<p>विनायकस्य जननीम्<br>
उपतिष्ठेत् ततो ऽम्बिकाम्।<br>
दूर्वा-सर्षप-पुष्पाणां<br>
दत्त्वा ऽर्घ्यं पूर्णम् अञ्जलिम् (०२)  ॥ १.२९० ॥</p>
<p>रूपं देहि यशो देहि<br>
भगं भवति देहि मे।<br>
पुत्रान् देहि धनं देहि<br>
सर्व-कामांश् च देहि मे  ॥ १.२९१ ॥</p>
<p>ततः शुक्लाम्बर-धरः<br>
शुक्ल-माल्यानुलेपनः।<br>
ब्राह्मणान् भोजयेद् दद्याद्<br>
वस्त्र-युग्मं गुरोर् अपि  ॥ १.२९२ ॥</p>
<p>एवं विनायकं पूज्य<br>
ग्रहांश् चैव विधानतः।<br>
कर्मणां फलम् आप्नोति<br>
श्रियं च+आप्नोत्य् अनुत्तमाम्  ॥ १.२९३ ॥</p>
<p>आदित्यस्य सदा पूजां<br>
तिलकं स्वामिनस् तथा।<br>
महा-गणपतेश् चैव<br>
कुर्वन् सिद्धिम् अवाप्नुयात्  ॥ १.२९४ ॥</p>
<h2 id="१२-गरह-शनत-परकरणम">१२. ग्रह-शान्ति-प्रकरणम्</h2>
<p>श्री-कामः शान्ति-कामो वा<br>
ग्रह-यज्ञं समाचरेत्।<br>
वृष्ट्य्-आयुः-पुष्टि-कामो वा<br>
तथैवाभिचरन्न् अपि  ॥ १.२९५ ॥</p>
<p>सूर्यः सोमो मही-पुत्रः<br>
सोम-पुत्रो बृहस्पतिः।<br>
शुक्रः शनैश्चरो राहुः<br>
केतुश् चेति ग्रहाः स्मृताः  ॥ १.२९६ ॥</p>
<p>ताम्रकात् स्फटिकाद् रक्त-<br>
चन्दनात् स्वर्णकाद् उभौ।<br>
राजताद् अयसः सीसात्<br>
कांस्यात् कार्या ग्रहाः क्रमात्  ॥ १.२९७ ॥</p>
<p>स्व-वर्णैर् वा पटे लेख्या<br>
गन्धैर् मण्डलकेषु वा।<br>
यथा-वर्णं प्रदेयानि<br>
वासांसि कुसुमानि च  ॥ १.२९८ ॥</p>
<p>गन्धाश् च बलयश् चैव<br>
धूपो देयश् च गुग्गुलुः।<br>
कर्तव्या मन्त्रवन्तश् च<br>
चरवः प्रतिदैवतम्  ॥ १.२९९ ॥<br>
आकृष्णेन इमं देवा<br>
अग्निर् मूर्धा दिवः ककुत्।<br>
उद्बुध्यस्वेति च ऋचो<br>
यथा-सङ्ख्यं प्रकीर्तिताः  ॥ १.३०० ॥</p>
<p>बृहस्पते ऽति यद् अर्यस्<br>
तथैवान्नात् परिस्रुतः।<br>
शं नो देवीस् तथा काण्डात्<br>
केतुं कृण्वन्न् इमांस् तथा  ॥ १.३०१ ॥</p>
<p>अर्कः पलाशः खदिर<br>
अपामार्गो ऽथ पिप्पलः।<br>
उदुम्बरः शमी दूर्वा<br>
कुशाश् च समिधः क्रमात्  ॥ १.३०२ ॥</p>
<p>एकैकस्य त्व् अष्ट-शतम्<br>
अष्टाविंशतिर् एव वा।<br>
होतव्या मधु-सर्पिर्भ्यां<br>
दध्ना क्षीरेण वा युताः  ॥ १.३०३ ॥</p>
<p>गुडौदनं पायसं च<br>
हविष्यं क्षीर-षाष्टिकम्।<br>
दध्य्-ओदनं हविश् चूर्णं<br>
मांसं चित्रान्नम् एव च  ॥ १.३०४ ॥</p>
<p>दद्याद् ग्रह-क्रमाद् एवं<br>
द्विजेभ्यो भोजनं बुधः।<br>
शक्तितो वा यथा-लाभं<br>
सत्-कृत्य विधि-पूर्वकम्  ॥ १.३०५ ॥</p>
<p>धेनुः शङ्खस् तथा ऽनड्वान्<br>
हेम वासो हयः क्रमात्।<br>
कृष्णा गौर् आयसं छाग<br>
एता वै दक्षिणाः स्मृताः  ॥ १.३०६ ॥</p>
<p>यश् च यस्य यदा दुःस्थः<br>
स तं यत्नेन पूजयेत्।<br>
ब्रह्मणैषां वरो दत्तः<br>
पूजिताः पूजयिष्यथ  ॥ १.३०७ ॥</p>
<p>ग्रहाधीना नरेन्द्राणाम्<br>
उच्छ्रायाः पतनानि च।<br>
भावाभावौ च जगतस्<br>
तस्मात् पूज्यतमा ग्रहाः  ॥ १.३०८ ॥</p>
<p>ग्रहाणाम् इदम् आतिथ्यं<br>
कुर्यात् संवत्सराद् अपि।<br>
आरोग्य-बल-सम्पन्नो<br>
जीवेत् स शरदः शतम्  ॥ १.३०८अ ॥</p>
<h2 id="१३-रजधरम-परकरणम">१३. राजधर्म-प्रकरणम्</h2>
<p>महोत्साहः स्थूल-लक्षः<br>
कृतज्ञो वृद्ध-सेवकः।<br>
विनीतः सत्त्व-सम्पन्नः<br>
कुलीनः सत्य-वाक् शुचिः  ॥ १.३०९ ॥</p>
<p>अदीर्घ-सूत्रः स्मृतिमान्<br>
अक्षुद्रो ऽपरुषस् तथा।<br>
धार्मिको ऽव्यसनश् चैव<br>
प्राज्ञः शूरो रहस्यवित्  ॥ १.३१० ॥</p>
<p>स्व-रन्ध्र-गोप्ता ऽन्वीक्षिक्यां<br>
दण्ड-नीत्यां तथैव च।<br>
विनीतस् त्व् अथ वार्तायां<br>
त्रय्यां चैव नराधिपः  ॥ १.३११ ॥</p>
<p>स मन्त्रिणः प्रकुर्वीत<br>
प्राज्ञान् मौलान् स्थिरान् शुचीन्(०८)।<br>
तैः सार्धं चिन्तयेद् राज्यं<br>
विप्रेणाथ ततः स्वयम्  ॥ १.३१२ ॥</p>
<p>पुरोहितं प्रकुर्वीत<br>
दैवज्ञम् उदितोदितम्।<br>
दण्ड-नीत्यां च कुशलम्<br>
अथर्वाङ्गिरसे तथा  ॥ १.३१३ ॥</p>
<p>श्रौत-स्मार्त-क्रिया-हेतोर्<br>
वृणुयाद् एव च र्त्विजः।<br>
यज्ञांश् चैव प्रकुर्वीत<br>
विधिवद् भूरि-दक्षिणान्  ॥ १.३१४ ॥</p>
<p>भोगांश् च दद्याद् विप्रेभ्यो<br>
वसूनि विविधानि च।<br>
अक्षयो ऽयं निधी राज्ञां<br>
यद् विप्रेषूपपादितम्  ॥ १.३१५ ॥</p>
<p>अस्कन्नम् अव्यथं चैव<br>
प्रायश्चित्तैर् अदूषितम्।<br>
अग्नेः सकाशाद् विप्राग्नौ<br>
हुतं श्रेष्ठम् इहोच्यते  ॥ १.३१६ ॥</p>
<p>अलब्धम् ईहेद् धर्मेण<br>
लब्धं यत्नेन पालयेत्।<br>
पालितं वर्धयेन् नीत्या<br>
वृद्धं पात्रेषु निक्षिपेत्  ॥ १.३१७ ॥</p>
<p>दत्त्वा भूमिं निबन्धं वा<br>
कृत्वा लेख्यं तु कारयेत् (१०)।<br>
आगामि-भद्र-नृपति-<br>
परिज्ञानाय पार्थिवः  ॥ १.३१८ ॥</p>
<p>पटे वा ताम्र-पट्टे वा<br>
स्व-मुद्रोपरि-चिह्नितम्।<br>
अभिलेख्य+आत्मनो वंश्यान्<br>
आत्मानं च मही-पतिः  ॥ १.३१९ ॥</p>
<p>प्रतिग्रह-परीमाणं<br>
दान-च्छेदोपवर्णनम्।<br>
स्व-हस्त-काल-सम्पन्नं<br>
शासनं कारयेत् स्थिरम्  ॥ १.३२० ॥</p>
<p>रम्यं पशव्यम् आजीव्यं<br>
जाङ्गलं देशम् आवसेत्।<br>
तत्र दुर्गाणि कुर्वीत<br>
जन-कोशात्म-गुप्तये  ॥ १.३२१ ॥</p>
<p>तत्र तत्र च निष्णातान्<br>
अध्यक्षान् कुशलान् शुचीन्।<br>
प्रकुर्याद् आय-कर्मान्त-<br>
व्यय-कर्मसु चोद्यतान्  ॥ १.३२२ ॥</p>
<p>नातः परतरो धर्मो<br>
नृपाणां यद् रणार्जितम्।<br>
विप्रेभ्यो दीयते द्रव्यं<br>
प्रजाभ्यश् चाभयं सदा  ॥ १.३२३ ॥</p>
<p>य आहवेषु वध्यन्ते<br>
भूम्य्-अर्थम् अपराङ्-मुखाः।<br>
अकूटैर् आयुधैर् यान्ति<br>
ते स्वर्गं योगिनो यथा  ॥ १.३२४ ॥</p>
<p>पदानि क्रतु-तुल्यानि<br>
भग्नेष्व् अविनिवर्तिनाम्।<br>
राजा सुकृतम् आदत्ते<br>
हतानां विपलायिनाम्  ॥ १.३२५ ॥</p>
<p>तवाहं-वादिनं क्लीबं<br>
निर्हेतिं पर-सङ्गतम्।<br>
न हन्याद् विनिवृत्तं च<br>
युद्ध-प्रेक्षणकादिकम्  ॥ १.३२६ ॥</p>
<p>कृत-रक्षः समुत्थाय<br>
पश्येद् आय-व्ययौ स्वयम्।<br>
व्यवहारांस् ततो दृष्ट्वा<br>
स्नात्वा भुञ्जीत कामतः  ॥ १.३२७ ॥</p>
<p>हिरण्यं व्यापृतानीतं<br>
भाण्डागारेषु निक्षिपेत्।<br>
पश्येच् चारांस् ततो दूतान्<br>
प्रेषयेन् मन्त्रि-सङ्गतः  ॥ १.३२८ ॥</p>
<p>ततः स्वैर-विहारी स्यान्<br>
मन्त्रिभिर् वा समागतः।<br>
बलानां दर्शनं कृत्वा<br>
सेनान्या सह चिन्तयेत्  ॥ १.३२९ ॥</p>
<p>सन्ध्याम् उपास्य शृणुयाच्<br>
चाराणां गूढ-भाषितम्।<br>
गीत-नृत्यैश् च भुञ्जीत<br>
पठेत् स्वाध्यायम् एव च  ॥ १.३३० ॥</p>
<p>संविशेत् तूर्य-घोषेण<br>
प्रतिबुध्येत् तथैव च [त्xत्: प्रतिबुद्ध्यत्]।<br>
शास्त्राणि चिन्तयेद् बुद्ध्या<br>
सर्व-कर्तव्यतास् तथा  ॥ १.३३१ ॥</p>
<p>प्रेषयेच् च ततश् चारान्<br>
स्वेष्व् अन्येषु च सादरान्।<br>
ऋत्विक्-पुरोहिताचार्यैर्<br>
आशीर्भिर् अभिनन्दितः  ॥ १.३३२ ॥</p>
<p>दृष्ट्वा ज्योतिर्विदो वैद्यान्<br>
दद्याद् गां काञ्चनं महीम्।<br>
नैवेशिकानि च ततः<br>
श्रोत्रियेभ्यो गृहाणि च  ॥ १.३३३ ॥</p>
<p>ब्राह्मणेषु क्षमी स्निग्धेष्व्<br>
अजिह्मः क्रोधनो ऽरिषु।<br>
स्याद् राजा भृत्य-वर्गेषु<br>
प्रजासु च यथा पिता  ॥ १.३३४ ॥</p>
<p>पुण्यात् षड्-भागम् आदत्ते<br>
न्यायेन परिपालयन्।<br>
सर्व-दानाधिकं यस्मात्<br>
प्रजानां परिपालनम्  ॥ १.३३५ ॥</p>
<p>चाट-तस्कर-दुर्वृत्त-<br>
महा-साहसिकादिभिः।<br>
पीड्यमानाः प्रजा रक्षेत्<br>
कायस्थैश् च विशेषतः  ॥ १.३३६ ॥</p>
<p>अरक्ष्यमाणाः कुर्वन्ति<br>
यत्-किञ्चित् किल्बिषं प्रजाः।<br>
तस्मात् तु नृपतेर् अर्धं<br>
यस्माद् गृह्णात्य् असौ करान्  ॥ १.३३७ ॥</p>
<p>ये राष्ट्राधिकृतास् तेषां<br>
चारैर् ज्ञात्वा विचेष्टितम्।<br>
साधून् सम्मानयेद् राजा<br>
विपरीतांश् च घातयेत्  ॥ १.३३८ ॥</p>
<p>उत्कोच-जीविनो द्रव्य-<br>
हीनान् कृत्वा विवासयेत्।<br>
सद्-दान-मान-सत्कारान्<br>
श्रोत्रियान् वासयेत् सदा  ॥ १.३३९ ॥</p>
<p>अन्यायेन नृपो राष्ट्रात्<br>
स्व-कोशं यो ऽभिवर्धयेत्।<br>
सो ऽचिराद् विगत-श्रीको<br>
नाशम् एति स-बान्धवः  ॥ १.३४० ॥</p>
<p>प्रजा-पीडन-सन्तापात्<br>
समुद्भूतो हुताशनः।<br>
राज्ञः कुलं श्रियं प्राणांश्<br>
चादग्ध्वा न निवर्तते  ॥ १.३४१ ॥</p>
<p>य एव नृपतेर् धर्मः<br>
स्व-राष्ट्र-परिपालने।<br>
तम् एव कृत्स्नम् आप्नोति<br>
पर-राष्ट्रं वशं नयन्  ॥ १.३४२ ॥</p>
<p>यस्मिन् देशे य आचारो<br>
व्यवहारः कुल-स्थितिः।<br>
तथैव परिपाल्यो ऽसौ<br>
यदा वशम् उपागतः  ॥ १.३४३ ॥</p>
<p>मन्त्र-मूलं यतो राज्यं<br>
तस्मान् मन्त्रं सु-रक्षितम्।<br>
कुर्याद् यथा ऽस्य न विदुः<br>
कर्मणाम् आ-फलोदयात्  ॥ १.३४४ ॥</p>
<p>अरिर् मित्रम् उदासीनो<br>
ऽनन्तरस् तत्-परः परः।<br>
क्रमशो मण्डलं चिन्त्यं<br>
सामादिभिर् उपक्रमैः  ॥ १.३४५ ॥</p>
<p>उपायाः साम दानं च<br>
भेदो दण्डस् तथैव च।<br>
सम्यक्-प्रयुक्ताः सिध्येयुर्<br>
दण्डस् त्व् अगतिका गतिः  ॥ १.३४६ ॥</p>
<p>सन्धिं च विग्रहं यानम्<br>
आसनं संश्रयं तथा।<br>
द्वैधी-भावं गुणान् एतान्<br>
यथावत् परिकल्पयेत्  ॥ १.३४७ ॥</p>
<p>यदा सस्य-गुणोपेतं<br>
पर-राष्ट्रं तदा व्रजेत्।<br>
परश् च हीन आत्मा च<br>
हृष्ट-वाहन-पूरुषः  ॥ १.३४८ ॥</p>
<p>दैवे पुरुष-कारे च<br>
कर्म-सिद्धिर् व्यवस्थिता।<br>
तत्र दैवम् अभिव्यक्तं<br>
पौरुषं पौर्वदेहिकम्  ॥ १.३४९ ॥</p>
<p>केचिद् दैवात् स्वभावाद् वा<br>
कालात् पुरुष-कारतः।<br>
संयोगे केचिद् इच्छन्ति<br>
फलं कुशल-बुद्धयः  ॥ १.३५० ॥</p>
<p>यथा ह्य् एकेन चक्रेण<br>
रथस्य न गतिर् भवेत्।<br>
एवं पुरुष-कारेण<br>
विना दैवं न सिध्यति  ॥ १.३५१ ॥</p>
<p>हिरण्य-भूमि-लाभेभ्यो<br>
मित्र-लब्धिर् वरा यतः।<br>
अतो यतेत तत्-प्राप्त्यै<br>
रक्षेत् सत्यं समाहितः  ॥ १.३५२ ॥</p>
<p>स्वाम्य् अमात्या जनो दुर्गं<br>
कोशो दण्डस् तथैव च।<br>
मित्राण्य् एताः प्रकृतयो<br>
राज्यं सप्ताङ्गम् उच्यते  ॥ १.३५३ ॥<br>
तद् अवाप्य नृपो दण्डं<br>
दुर्वृत्तेषु निपातयेत्।<br>
धर्मो हि दण्ड-रूपेण<br>
ब्रह्मणा निर्मितः पुरा  ॥ १.३५४ ॥</p>
<p>स नेतुं न्यायतो ऽशक्यो<br>
लुब्धेनाकृत-बुद्धिना।<br>
सत्य-सन्धेन शुचिना<br>
सु-सहायेन धीमता  ॥ १.३५५ ॥</p>
<p>यथा-शास्त्रं प्रयुक्तः सन्<br>
स-देवासुर-मानवम्।<br>
जगद् आनन्दयेत् सर्वम्<br>
अन्यथा तत् प्रकोपयेत्  ॥ १.३५६ ॥<br>
अधर्म-दण्डनं स्वर्ग-<br>
कीर्ति-लोक-विनाशनम्।<br>
सम्यक् तु दण्डनं राज्ञः<br>
स्वर्ग-कीर्ति-जयावहम्  ॥ १.३५७ ॥</p>
<p>अपि भ्राता सुतो ऽर्घ्यो वा<br>
श्वशुरो मातुलो ऽपि वा।<br>
नादण्ड्यो नाम राज्ञो ऽस्ति<br>
धर्माद् विचलितः स्वकात्  ॥ १.३५८ ॥</p>
<p>यो दण्ड्यान् दण्डयेद् राजा<br>
सम्यग् वध्यांश् च घातयेत्।<br>
इष्टं स्यात् क्रतुभिस् तेन<br>
समाप्त-वर-दक्षिणैः  ॥ १.३५९ ॥</p>
<p>इति सञ्चिन्त्य नृपतिः<br>
क्रतु-तुल्य-फलं पृथक्।<br>
व्यवहारान् स्वयं पश्येत्<br>
सभ्यैः परिवृतो ऽन्वहम्  ॥ १.३६० ॥</p>
<p>कुलानि जातीः श्रेणीश् च<br>
गणान् जानपदान् अपि।<br>
स्व-धर्माच् चलितान् राजा<br>
विनीय स्थापयेत् पथि  ॥ १.३६१ ॥</p>
<p>जाल-सूर्य-मरीचिस्थं<br>
त्रस-रेणू रजः स्मृतम्।<br>
ते ऽष्टौ लिक्षा तु तास् तिस्रो<br>
राज-सर्षप उच्यते  ॥ १.३६२ ॥</p>
<p>गौरस् तु ते त्रयः षट् ते<br>
यवो मध्यस् तु ते त्रयः।<br>
कृष्णलः पञ्च ते माषस्<br>
ते सुवर्णस् तु षोडश  ॥ १.३६३ ॥</p>
<p>पलं सुवर्णाश् चत्वारः<br>
पञ्च वा ऽपि प्रकीर्तितम्।<br>
द्वे कृष्णले रूप्य-माषो<br>
धरणं षोडशैव ते  ॥ १.३६४ ॥</p>
<p>शत-मानं तु दशभिर्<br>
धरणैः पलम् एव तु।<br>
निष्कं सुवर्णाश् चत्वारः<br>
कार्षिकस् ताम्रिकः पणः  ॥ १.३६५ ॥</p>
<p>साशीति-पण-साहस्रो<br>
दण्ड उत्तम-साहसः।<br>
तद्-अर्धं मध्यमः प्रोक्तस्<br>
तद्-अर्धम् अधमः स्मृतः  ॥ १.३६६ ॥</p>
<p>धिग्-दण्डस् त्व् अथ वाग्-दण्डो<br>
धन-दण्डो वधस् तथा।<br>
योज्या व्यस्ताः समस्ता वा ह्य्<br>
अपराध-वशाद् इमे  ॥ १.३६७ ॥</p>
<p>ज्ञात्वा ऽपराधं देशं च<br>
कालं बलम् अथापि वा।<br>
वयः कर्म च वित्तं च<br>
दण्डं दण्ड्येषु पातयेत्  ॥ १.३६८ ॥</p>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vishvAsa.github.io/kalpAntaram/smRtiH/yAjJNavalkyaH/mUlam/01_AchAraH/">०१ आचाराध्यायः </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: ०१ आचाराध्यायः</li>
        
        <li>unicode_script: devanagari</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kalpAntaram/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      <a href="https://github.com/vishvAsa/kalpAntaram/actions/workflows/build.yml"><img src="https://github.com/vishvAsa/kalpAntaram/actions/workflows/build.yml/badge.svg"> Built </a> on 2021 Aug 30 11:45:25 UTC. (<a href="http://google.com/search?q=11%3a45%3a25%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
