<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>संस्कारे विश्वासटिप्पन्यः  | आचारः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.83.1" />
    
    
      <META NAME="ROBOTS" CONTENT="INDEX, FOLLOW">
    

    <link href="/kalpAntaram/smRtiH/yAjJNavalkyaH/aparArkaH/01_AchAraH/" rel="alternate" type="application/rss+xml" title="संस्कारे विश्वासटिप्पन्यः" />
    <link href="/kalpAntaram/smRtiH/yAjJNavalkyaH/aparArkaH/01_AchAraH/" rel="feed" type="application/rss+xml" title="संस्कारे विश्वासटिप्पन्यः" />

    <meta property="og:title" content="आचारः" />
<meta property="og:description" content="tatra brahmacāriprakaraṇam
(atha ṭīkārambhaḥ)
saṃsiddhyarthamilatsurāsuranamanmaulisthitaprollasat sadratnaprabhavaprakṛṣṭavividhapreṅkhanmayūkhojjvalam | śreyovighnamahābhayapraśamane divyaṃ yad ekauṣadhaṃ bhūyān no dviradānanāṅghrikamaladvaṃdvaṃ tad iṣṭāptaye || 1 || viśānubhūtisaṃbūtisthitisaṃhṛtimuktayaḥ | prabhavanti yatas tasmai parasmai brahmaṇe namaḥ || 2 || yo viśvasargaparipālanasaṃhṛtīho brahmā haris trinayanaś ca bhavaty ameyaḥ | taṃ śuddhabodham abhayaṃ sukhasatsvabhāvam ātmānam advayam anantam upāsmahe &#39;jam || 3 || siśvātmanaḥ śuklayajūṃṣi bhānor avāpya yo yogigaṇāgravaryaḥ | taṃ yājñavalkyaṃ munivṛndavandyaṃ namāmi tatkīrtitadharmabuddhyai || 4 || bhaktyā yasya savismayaḥ smararipur buddhyā ca vācaspatir vikrāntyā dviṣatāṃ gaṇaḥ śucitayā bhāsvān kṣamitvena bhūḥ | jīmūtānvayabhūṣaṇaṃ sa vipulāṃ yogīśvareṇodite śāstre vākyanayānugāṃ vitanute vyākhyāṃ satāṃ saṃmatām || 5 ||  dharmasaṃhitām ārabhamāṇas tasyāḥ pauruṣeyatvasāmānyāj jāyamānām aprāmāṇyaśaṅkāṃ mahājanasya tadadhyayanadhāraṇādiviṣaye paripanthinīm apanetum āha |" />
<meta property="og:type" content="article" />
<meta property="og:url" content="https://vishvAsa.github.io/kalpAntaram/smRtiH/yAjJNavalkyaH/aparArkaH/01_AchAraH/" /><meta property="article:section" content="smRtiH" />



<meta itemprop="name" content="आचारः">
<meta itemprop="description" content="tatra brahmacāriprakaraṇam
(atha ṭīkārambhaḥ)
saṃsiddhyarthamilatsurāsuranamanmaulisthitaprollasat sadratnaprabhavaprakṛṣṭavividhapreṅkhanmayūkhojjvalam | śreyovighnamahābhayapraśamane divyaṃ yad ekauṣadhaṃ bhūyān no dviradānanāṅghrikamaladvaṃdvaṃ tad iṣṭāptaye || 1 || viśānubhūtisaṃbūtisthitisaṃhṛtimuktayaḥ | prabhavanti yatas tasmai parasmai brahmaṇe namaḥ || 2 || yo viśvasargaparipālanasaṃhṛtīho brahmā haris trinayanaś ca bhavaty ameyaḥ | taṃ śuddhabodham abhayaṃ sukhasatsvabhāvam ātmānam advayam anantam upāsmahe &#39;jam || 3 || siśvātmanaḥ śuklayajūṃṣi bhānor avāpya yo yogigaṇāgravaryaḥ | taṃ yājñavalkyaṃ munivṛndavandyaṃ namāmi tatkīrtitadharmabuddhyai || 4 || bhaktyā yasya savismayaḥ smararipur buddhyā ca vācaspatir vikrāntyā dviṣatāṃ gaṇaḥ śucitayā bhāsvān kṣamitvena bhūḥ | jīmūtānvayabhūṣaṇaṃ sa vipulāṃ yogīśvareṇodite śāstre vākyanayānugāṃ vitanute vyākhyāṃ satāṃ saṃmatām || 5 ||  dharmasaṃhitām ārabhamāṇas tasyāḥ pauruṣeyatvasāmānyāj jāyamānām aprāmāṇyaśaṅkāṃ mahājanasya tadadhyayanadhāraṇādiviṣaye paripanthinīm apanetum āha |">

<meta itemprop="wordCount" content="118002">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="आचारः"/>
<meta name="twitter:description" content="tatra brahmacāriprakaraṇam
(atha ṭīkārambhaḥ)
saṃsiddhyarthamilatsurāsuranamanmaulisthitaprollasat sadratnaprabhavaprakṛṣṭavividhapreṅkhanmayūkhojjvalam | śreyovighnamahābhayapraśamane divyaṃ yad ekauṣadhaṃ bhūyān no dviradānanāṅghrikamaladvaṃdvaṃ tad iṣṭāptaye || 1 || viśānubhūtisaṃbūtisthitisaṃhṛtimuktayaḥ | prabhavanti yatas tasmai parasmai brahmaṇe namaḥ || 2 || yo viśvasargaparipālanasaṃhṛtīho brahmā haris trinayanaś ca bhavaty ameyaḥ | taṃ śuddhabodham abhayaṃ sukhasatsvabhāvam ātmānam advayam anantam upāsmahe &#39;jam || 3 || siśvātmanaḥ śuklayajūṃṣi bhānor avāpya yo yogigaṇāgravaryaḥ | taṃ yājñavalkyaṃ munivṛndavandyaṃ namāmi tatkīrtitadharmabuddhyai || 4 || bhaktyā yasya savismayaḥ smararipur buddhyā ca vācaspatir vikrāntyā dviṣatāṃ gaṇaḥ śucitayā bhāsvān kṣamitvena bhūḥ | jīmūtānvayabhūṣaṇaṃ sa vipulāṃ yogīśvareṇodite śāstre vākyanayānugāṃ vitanute vyākhyāṃ satāṃ saṃmatām || 5 ||  dharmasaṃhitām ārabhamāṇas tasyāḥ pauruṣeyatvasāmānyāj jāyamānām aprāmāṇyaśaṅkāṃ mahājanasya tadadhyayanadhāraṇādiviṣaye paripanthinīm apanetum āha |"/>

      
    

    <script src="/kalpAntaram/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vishvAsa.github.io\/kalpAntaram\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022contactlink\u0022:\u0022https:\/\/github.com\/vishvAsa\/kalpAntaram\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/kalpAntaram\/edit\/content\/\u0022,\u0022mainSections\u0022:[\u0022vishvasa-matam\u0022],\u0022mainsections\u0022:[\u0022vishvasa-matam\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/saMskAra\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    let autocompletePageUrl = "\/kalpAntaram\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/kalpAntaram\/smRtiH\/yAjJNavalkyaH\/aparArkaH\/01_AchAraH\/".replace(basePath, "/");
    pageVars.pageParams = {};
    pageVars.pageSource = "smRtiH\/yAjJNavalkyaH\/aparArkaH\/01_AchAraH.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/kalpAntaram/webpack_dist/main-bundle.js"></script>
    <script src="/kalpAntaram/webpack_dist/transliteration-bundle.js"></script>
    <script src="/kalpAntaram/non_webpack_js/disqus.js"></script>
    <script src="/kalpAntaram/webpack_dist/ui_lib-bundle.js"></script>
    <script src="/kalpAntaram/webpack_dist/search-bundle.js"></script>

    <link rel="stylesheet" href="/kalpAntaram/css/fonts.css">
    <link rel="stylesheet" href="/kalpAntaram/css/@fortawesome/fontawesome-free/css/solid.min.css">
    

    <link rel="stylesheet" href="/kalpAntaram/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vishvAsa.github.io/kalpAntaram/smRtiH/yAjJNavalkyaH/aparArkaH/01_AchAraH/" />
    <link rel="alternate" hreflang="sa-Deva" href="https://vishvAsa.github.io/kalpAntaram/smRtiH/yAjJNavalkyaH/aparArkaH/01_AchAraH/?transliteration_target=devanagari" />
    <link rel="alternate" hreflang="sa-Knda" href="https://vishvAsa.github.io/kalpAntaram/smRtiH/yAjJNavalkyaH/aparArkaH/01_AchAraH/?transliteration_target=kannada" />
    <link rel="alternate" hreflang="sa-Mlym" href="https://vishvAsa.github.io/kalpAntaram/smRtiH/yAjJNavalkyaH/aparArkaH/01_AchAraH/?transliteration_target=malayalam" />
    <link rel="alternate" hreflang="sa-Telu" href="https://vishvAsa.github.io/kalpAntaram/smRtiH/yAjJNavalkyaH/aparArkaH/01_AchAraH/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kalpAntaram/smRtiH/yAjJNavalkyaH/aparArkaH/01_AchAraH/?transliteration_target=tamil_superscripted" />
    <link rel="alternate" hreflang="sa-Taml" href="https://vishvAsa.github.io/kalpAntaram/smRtiH/yAjJNavalkyaH/aparArkaH/01_AchAraH/?transliteration_target=tamil" />
    <link rel="alternate" hreflang="sa-Gran" href="https://vishvAsa.github.io/kalpAntaram/smRtiH/yAjJNavalkyaH/aparArkaH/01_AchAraH/?transliteration_target=grantha" />
    <link rel="alternate" hreflang="sa-Gujr" href="https://vishvAsa.github.io/kalpAntaram/smRtiH/yAjJNavalkyaH/aparArkaH/01_AchAraH/?transliteration_target=gujarati" />
    <link rel="alternate" hreflang="sa-Orya" href="https://vishvAsa.github.io/kalpAntaram/smRtiH/yAjJNavalkyaH/aparArkaH/01_AchAraH/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kalpAntaram/smRtiH/yAjJNavalkyaH/aparArkaH/01_AchAraH/?transliteration_target=assamese" />
    <link rel="alternate" hreflang="sa-Beng" href="https://vishvAsa.github.io/kalpAntaram/smRtiH/yAjJNavalkyaH/aparArkaH/01_AchAraH/?transliteration_target=bengali" />
    <link rel="alternate" hreflang="sa-Guru" href="https://vishvAsa.github.io/kalpAntaram/smRtiH/yAjJNavalkyaH/aparArkaH/01_AchAraH/?transliteration_target=gurmukhi" />
    <link rel="alternate" hreflang="sa-Cyrl" href="https://vishvAsa.github.io/kalpAntaram/smRtiH/yAjJNavalkyaH/aparArkaH/01_AchAraH/?transliteration_target=cyrillic" />
    <link rel="alternate" hreflang="sa-Sinh" href="https://vishvAsa.github.io/kalpAntaram/smRtiH/yAjJNavalkyaH/aparArkaH/01_AchAraH/?transliteration_target=sinhala" />
    <link rel="alternate" hreflang="sa-Shar" href="https://vishvAsa.github.io/kalpAntaram/smRtiH/yAjJNavalkyaH/aparArkaH/01_AchAraH/?transliteration_target=sharada" />
    <link rel="alternate" hreflang="sa-Brah" href="https://vishvAsa.github.io/kalpAntaram/smRtiH/yAjJNavalkyaH/aparArkaH/01_AchAraH/?transliteration_target=brahmi" />
    <link rel="alternate" hreflang="sa-Modi" href="https://vishvAsa.github.io/kalpAntaram/smRtiH/yAjJNavalkyaH/aparArkaH/01_AchAraH/?transliteration_target=modi" />
    <link rel="alternate" hreflang="sa-Tirh" href="https://vishvAsa.github.io/kalpAntaram/smRtiH/yAjJNavalkyaH/aparArkaH/01_AchAraH/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kalpAntaram/smRtiH/yAjJNavalkyaH/aparArkaH/01_AchAraH/?transliteration_target=iso" />
      <link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kalpAntaram/smRtiH/yAjJNavalkyaH/aparArkaH/01_AchAraH/?transliteration_target=iast" />
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/kalpAntaram/" class="btn col border">
            <i class="fas fa-gopuram ">संस्कारे विश्वासटिप्पन्यः <br/> आचारः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          ✍
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iso">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
          🗨:
          <select name="commentStyleDropdown" size="1" onchange="module_main.default.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a  name="speakerButton" class="btn btn-secondary" onclick="module_main.default.handleSpeakToggle()">🎧️</a></div>
        </div>
        <div class="row col  d-flex justify-content-center">
          <a href="/full_search"  class="btn btn-secondary">🥽🔦</a>
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
          <div id="fastSearch">
              <input id="searchInput" placeholder="शीर्षिकान्विष्यताम्"  tabindex="0">
          </div>
          <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="आचारः">आचारः</h1>
    
    <a id="editLink" class="btn btn-primary"  href="https://github.com/vishvAsa/kalpAntaram/edit/content/smRtiH/yAjJNavalkyaH/aparArkaH/01_AchAraH.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <p><strong>tatra brahmacāriprakaraṇam</strong></p>
<p><strong>(atha ṭīkārambhaḥ)</strong></p>
<pre><code>saṃsiddhyarthamilatsurāsuranamanmaulisthitaprollasat

	sadratnaprabhavaprakṛṣṭavividhapreṅkhanmayūkhojjvalam |

śreyovighnamahābhayapraśamane divyaṃ yad ekauṣadhaṃ

	bhūyān no dviradānanāṅghrikamaladvaṃdvaṃ tad iṣṭāptaye || 1 ||

viśānubhūtisaṃbūtisthitisaṃhṛtimuktayaḥ |

prabhavanti yatas tasmai parasmai brahmaṇe namaḥ || 2 ||

yo viśvasargaparipālanasaṃhṛtīho

	brahmā haris trinayanaś ca bhavaty ameyaḥ |

taṃ śuddhabodham abhayaṃ sukhasatsvabhāvam

	ātmānam advayam anantam upāsmahe 'jam || 3 ||

siśvātmanaḥ śuklayajūṃṣi bhānor avāpya yo yogigaṇāgravaryaḥ |

taṃ yājñavalkyaṃ munivṛndavandyaṃ namāmi tatkīrtitadharmabuddhyai || 4 ||

bhaktyā yasya savismayaḥ smararipur buddhyā ca vācaspatir 

	vikrāntyā dviṣatāṃ gaṇaḥ śucitayā bhāsvān kṣamitvena bhūḥ |

jīmūtānvayabhūṣaṇaṃ sa vipulāṃ yogīśvareṇodite 

	śāstre vākyanayānugāṃ vitanute vyākhyāṃ satāṃ saṃmatām || 5 ||
</code></pre>
<p>dharmasaṃhitām ārabhamāṇas tasyāḥ pauruṣeyatvasāmānyāj jāyamānām aprāmāṇyaśaṅkāṃ mahājanasya tadadhyayanadhāraṇādiviṣaye paripanthinīm apanetum āha |</p>
<pre><code>**oṃ yogīśvaraṃ yājñavalkyaṃ saṃpūjya munayo 'bruvan |**
</code></pre>
<p>**	varṇāśrametarāṇāṃ no brūhi dharmān aśeṣataḥ || 1 ||**</p>
<p><strong>yogī</strong> saṃyamavān | tatrāpi <strong>ceśvaro</strong> &lsquo;ṇimādiguṇaśālī | eṣāṃ ca guṇānām īśvaraśabdapravṛttinimittatvaṃ gamyate mārkaṇḍeyapurāṇe |</p>
<pre><code>aṇimā laghimā caiva mahimā prāptir eva ca |

prākāmyaṃ ca tatheśitvaṃ vaśitvaṃ ca tathā param ||

yatra kāmāvasāyitvaṃ guṇān etān athaiśvarān |

prāpnoty aṣṭau naravyāghra paranirvāṇasūcakān ||

sūkṣmāt sūkṣmatarato 'ṇīyāñ śīghratvāl laghimā guṇaḥ |

mahimāśeṣapūjyatvāt prāptir nāprāpyam asya yat ||

prākāmyam asya vyāpyatvād īśitvaṃ ceśvaro yataḥ |

vaśitvād vaśitā nāma yoginaḥ saptamo guṇaḥ ||

yatrecchāsthānam apy uktaṃ yatra kāmāvasāyitā |

aiśvaryaṃ kāraṇair ebhir yoginaḥ proktam aṣṭadhā ||

muktisaṃsūcakaṃ rūpaṃ paranirvāṇacetasaḥ || iti |
</code></pre>
<p>evaṃ cāṇimādiguṇapara evāyam īśvaraśabdaḥ | tataś ca yogī cāsāv īśvaraś ca <strong>yogīśvara</strong> iti mukhyārthobhayaśabdaḥ karmadhārayaḥ | na tu yoginām īśvara iti ṣaṣṭhītatpuruṣaḥ, ṣaṣṭhyarthalakṣaṇāprasaṅgāt, yogīśvaraśabdaprayogavaiyarthyaprasaṅgāc ca | na hi tadā yoginām aṇimādilakṣaṇm aiśvaryaṃ yājñavalkyasyoktaṃ bhavati | kiṃ tu yoginaḥ sanakādīn prati svāmitvam | tac ca prakṛtānupayogi | karmadhārayapakṣe tu yoganimittam aṇimādyāiśvaryaṃ granthakārasya gamyate | tataś ca yogavirodhino &lsquo;jñānarāgadveṣā yogipadenārthān nirastāḥ | uktaṃ ca yogasya tannirāsakatvaṃ purāṇe |</p>
<pre><code>prāṇāyāmair dahed deṣān dhāraṇābhiś ca kilbiṣam |

pratyāhāreṇa saṃsargān dhyānenānīśvarān guṇān || iti |
</code></pre>
<p>īśvarapadena ca yathāvasthitavedavedāntaboddhṛtvaṃ paramakāruṇikatvaṃ ca sūcyata iti tatpraṇītagranthasy prāmāṇye niścite katham aprāmāṇyaśaṅkociyāt | yajñavalkyasāpatyaṃ <strong>yājñavalkyaḥ</strong> | <strong>saṃpūjya</strong> saṃmānya | <strong>munayo</strong> maharṣayo <strong>varṇādidharmān aśeṣato</strong> niravaśeṣato <strong>no</strong> &lsquo;smān <strong>brūhi</strong> bodhayety <strong>abruvan</strong> | varṇā brāhmaṇādayaḥ | <strong>āśramaśabdo</strong> yady api brahmacārigṛhasthadikarsu vartate tathāpi tatsaṃbandhināṃ dharmāṇām abhāvād āśraśabdenāśramiṇo lakṣyante | ata evāha vasiṣṭhaḥ: &ldquo;catvāra āśramā brahmacārigṛhasthavānaprasthaparivrājakāḥ&rdquo; iti | kevalād varṇatvāt kevalāc cāśramitvād vyatiriktāni viśeṣarūpāṇi tadviśeṣasthā ye vakṣyamāṇadharmādhikāriṇas te ih<strong>etare</strong> | tāni ca viśeṣā(ṣarūpā)ṇi — yathā tāvad bhavatpūrvabhikṣācaryāvidhau brāhmaṇatvasahitaṃ brahmacaryam, evaṃ bhavanmadhyādito bhaiṣavaryāvidhau tad eva kṣatriyādyapekṣam, vivāhavidhau vanitārāgaḥ snātakatvaṃ ca, jāyopagamanavidhāv ṛtumaddāratvaṃ saṃyogadāratvaṃ vā, strīdharmeṣu strītvaṃ kvacij jāyātvaṃ kvacit proṣitabhartṛkātvaṃ kvacid vidhavātvam, dravaśuddhividhau śodhyadravyavattvam, pratiṣedhe tu pratiṣedhyakriyāpravartakapauṣkalyakriyāvattvam, śrāddhavidhau śrāddhakālāvicchinnajīvanavataḥ pramītapitṛkatvam, vināyakasnapanavidhau vināyakopasṛṣṭatvam, grahayajñavidhau śriyā(śryā)dikāmitvam, rājadharmavidhau kṣatriyasyābhiṣiktatvam, nirharaṇādividhau mṛtasapiṇḍatvam, āpaddharmavidhau durgatatvam, vasthavidhau valīpalitatvaṃ jātapautratvam, parivrājakavidhau vedādhyayanaputrotpādanayāgānuṣṭhānavataḥ saṃsāravairāgyavattvam, prāyaścittavidhau pāpavattvam ityādīni | etadviśiṣṭā ye te <strong>itare</strong> | varṇāś cāśramāś cetare ca te varṇāśrametarāḥ | teṣāṃ <strong>varṇāśrametarāṇām</strong> | atretaraśabdasya &ldquo;dvandve ca&rdquo; iti sarvanāmasaṃjñāpratiṣedhaḥ | śāstraprameyo niḥśreyasakaro dharmaḥ | kratvaṅgapratiṣedhanam adharmaḥ | vakṣyamāṇaśāstrārthaniravadyaniravaśeṣodīraṇakriyāṃ prati aśeṣata iti dharmasāmānyābhiprāyasākalyavacanam | niravaśeṣābhiprāye hy asminn upanayanādau gṛhyoktahomādi na kāryaṃ syāt | varṇāśrametarasaṃbandhopādhikāni trīṇi dharmasāmānyāni | dharmān brūhīti prārthitasya ca dharmasaṃhitākaraṇe tanmadhye &lsquo;dhyetṛsamavāyidharmajñānam eva prāyeṇa prayojakam | tataś cādhyetṝṇam adhyayanaprayojakaṃ tad eva | na hi teṣām aprayojakam adhyayanaṃ bhavitum arhati | tasmād dharmaśāstrādhyayanaṃ dharmaśāstratvajñānaprayuktam eva | yājñavalkyapraṇīte py atra śloke &ldquo;<strong>yājñavalkyaṃ saṃpūjya</strong>&rdquo; it vacanam, tathottaraśloke &ldquo;<strong>yogīndro &lsquo;bravīt</strong>&rdquo; iti prathamapuruaṣaprayogaś ca nāhuktaḥ | dṛśyate hi mānave granthe &ldquo;manur abravīt&rdquo; iti prayogaḥ, baudhāyane ca &ldquo;sa ha smāha baudhāyanaḥ&rdquo; iti | na ca &ldquo;manur abravīt&rdquo; iti bhṛgor vacanam idaṃ na manor iti vācyam | yata etad uttarakālam eva manur āha |</p>
<pre><code>etad vo 'yaṃ bhṛguḥ śāstraṃ śrāvayiṣyaty aśeṣataḥ |

etad dhi matto 'dhijage sarvam eṣo 'khilaṃ muniḥ || iti |
</code></pre>
<p>adhijage &lsquo;dhītavān | asyāś ca saṃhitāyā yājñavalkyaḥ preṇeteti vyākhyātṝṇāṃ smṛtir eva pramāṇam | na cārtham eva yājñavalīyatayā te smarantīti vācyam | granthe hi praṇetṛtayā tasyāsādhāraṇyaṃ saṃbhavati na cārthe draṣṭṛtayā, munyantarair api tasya dṛṣṭatvāt | asādhāraṇyena ca vyapadeśo na sādhāraṇye ghaṭate | asādhāraṇyena hi vyapadeśā bhavanti || 1 ||</p>
<pre><code>**mithilāsthaḥ sa yogīndraḥ kṣaṇaṃ dhyātvābravīn munīn |**
</code></pre>
<p>sa munir dharmān brūhīti prārthito <strong>mithilāstha</strong>tvena viśeṣataḥ praśāntaḥ <strong>kṣaṇa</strong>mātraṃ vakṣyamāṇaṃ śāstrārthaṃ munīnāṃ tacchravaṇayogyatāṃ [ca] <strong>dhyātvā</strong> cintayitvā vakṣyamāṇān dharmān <strong>abravīt</strong> | yājñavalkyapraṇītatāṃ śāstre vaktuṃ sa ity uktam | na punar aham iti | na punar ahaṃśabdād yājñavalkyasaṃpratyayaḥ | sa iti śabdāt tu prakṛtavācino yājñavalkya eva prakṛte buddhir upaitīti tam eva prayuktavān | tatsāmānādhikarṇyāc <strong>cābravīd</strong> iti prathamapuruṣa eva yujyate | na punar abravam ity uttamaḥ |</p>
<p><em>tatra dharmānuṣṭhānasya deśaparigrahapūrvakatvād dharmakathanāt prāg eva deśam āha |</em></p>
<pre><code>**yasmin deśe mṛgaḥ kṛṣṇas tasmin dharmān nibodhata || 2||**
</code></pre>
<p><strong>kṛṣṇa</strong>śabdo hariṇavacanaḥ | kṛṣṇājinaṃ kṛṣṇaviṣāṇo yāvat kṛṣṇamṛgo vicaratīti prayogadarśanāt | sa <strong>yasmin deśe</strong> svabhāvād vicaret | tatra <strong>dharmān</strong> śrautasmārtān anuṣṭheyatayā he munayo <strong>nibodhata</strong> nibudhyadhvam | <strong>kṛṣṇa</strong>śabdād arthāntarāvabodho mā bhūd ity uktaṃ <strong>mṛga</strong> iti | kṛṣṇamṛgopalakṣitaś ca deśo brahmāvartādideśāsaṃbhave dharmānuṣṭhānāṅgam iti mantavyam | tathāha <strong>manuḥ</strong> |</p>
<pre><code>sarasvatīdṛṣadvatyor vyomanadyor yad antaram |

taṃ devanirmitaṃ deśaṃ brahmāvartaṃ pracakṣate ||

kurukṣetraṃ ca matsyāś ca pañcālāḥ śūrasenajāḥ |

eṣa brahmarṣideśo vai brahmāvartād anantaraḥ ||

himavadvindhyayor madhyaṃ yat prāg vinaśanād api |

pratyag eva prayāgāc ca madhadeśaḥ prakīrtitaḥ ||

ā samudrāt tu vai pūrvād ā samudrāt tu paścimāt |

tayor evāntaraṃ giryor āryāvartaḥ prakīrtitaḥ ||

kṛṣṇasāras tu carati mṛgo yatra svabhāvataḥ |

sa deśo yajñiyo jñeyo mlecchadeśas tv ataḥ paraḥ ||
</code></pre>
<p>atra ca pūrvaḥ pūrva uttarata uttarataḥ śreṣṭhaḥ | yad āha purāṇam |</p>
<pre><code>brahmāvartaḥ paro deśa ṛṣideśas tv anantaraḥ |

madhyadeśas tato nyūna āryāvartas tv anantaraḥ ||
</code></pre>
<p>viṣṇuś ca,</p>
<pre><code>cāturvarṇyavyavasthānaṃ yasmin deśe na vidyate |

taṃ mlecchadeśaṃ jānīyād āryāvartam ataḥ param ||
</code></pre>
<p>ity āryāvartasya lakṣaṇāntaram āha | tataś ca yatra cāturvarṇyavyavasthā kṛṣṇamṛgaś ca nāsti sa mlecchadeśaḥ | tadanyo dharmadeśaḥ | tataś ca brahmāvartādideśacatuṣṭayālābhe tatra cāturvarṇyaṃ vyavatiṣṭhate kṛṣṇamṛgaś ca vicarati tatra dharmecchubhiḥ sthātavyam | tadasaṃbhave cāturvarṇyavyavasthāvati kṛṣṇamṛgayukte vā deśe | dharmān nibodhateti dharmagrahaṇād adharmaparihāre deśe viśeṣaniyamo nastīti mantavyam | śūdrasya vṛttāv anugraham āha manuḥ |</p>
<pre><code>etān dvijāyato deśān saṃśrayeran prayatnataḥ |

śūdras tu yasmiś tasmin vā nivased vṛttikarśitaḥ || iti |
</code></pre>
<p><em>jñānapūrvam anuṣṭhānaṃ dharmasyeti dharmajñānopāyāṃs tāvad āha |</em></p>
<pre><code>**purāṇanyāyamīmāṃsādharmaśāstrāṅgamiśritāḥ |**
</code></pre>
<p>**	vedāḥ sthānāni vidyānāṃ dharmasya ca caturdaśa || 3 ||**</p>
<p><strong>purāṇaṃ</strong> bra(brā)hmādi | <strong>nyāyaḥ</strong> satarkaḥ | <strong>mīmāṃsā</strong> vedavākyavicāraḥ | <strong>dharmaśāstraṃ</strong> manvādismṛtiḥ | **aṅgaiḥ **ṣaḍbhir vyākaraṇādibhiḥ sahitāś catvāro <strong>vedā</strong> ṛgvedadayaḥ | sthānāni (?) <strong>caturdaśa</strong> jñānānāṃ nimittāni, dharmasya ca jñānadvāreṇa, etad utpannasyaiva jñānasya dharmahetutvāt | tataś ca prayogapaddhatyādisamutthitaṃ jñānaṃ na dharmahetur iti siddham |</p>
<pre><code>evaṃ caturdaśaitāni vidyāsthānāni santy atha |

vedāntaḥ pañcadaśakaṃ vidyā ṣoḍaśikā bhavet ||
</code></pre>
<p>iti brahmapurāṇe yad vedānavidyayor grahaṇaṃ tan mokṣasādhanavidyāsthānābhiprāyam itīhānupayogitvān noktam | vedāntaḥ śārīrakam | vidyā bṛhadāraṇyakādirahasyam | yat tu viṣṇupurāṇam,</p>
<pre><code>aṅgāni vedāś catvāro mīmāṃsā nyāyavistaraḥ |

purāṇaṃ dharmaśāstraṃ ca vidyā etāś caturdaśa ||

āyurvedo dhanurvedo gāndharvaś ceti te trayaḥ |

arthaśāstraṃ caturthaṃ ca vidyā aṣṭādaśaiva tāḥ ||
</code></pre>
<p>tat kevalaṃ vidyāsthānatvābhprāyam, na dharmasthānatvābhiprāyam, āyurvedādīnāṃ ca dharmasthānatvābhāvāt | caturdaśagrahaṇād ṛte &lsquo;tharvavedasaṃgraho na syāt || 3 ||</p>
<p><em>idānīṃ dharmaśāstrāṇāṃ tadābhāsebhyo vivekāya tatpraṇetṝn āha |</em></p>
<pre><code>**manvatriviṣṇuhārītayājñavalkyośanoṅgiraḥ |**
</code></pre>
<p>**	yamāpastambasaṃvartāḥ kātyāyanabṛhaspatī || 4 ||**</p>
<p>**	parāśaravyāsaśaṅkhalikhitā dakṣagautamau |**</p>
<p>**	śātātapo vasiṣṭhaś ca dharmaśāstraprayojakāḥ || 5 ||**</p>
<p><strong>prayojakāḥ</strong> praṇetāraḥ | atirohitam anyat | atra gautamaḥ: &ldquo;smṛtir dharmaśāstrāṇi | teṣāṃ praṇetāraḥ: manuviṣṇudakṣāṅgirotribṛhaspatyuśanaāpastambagautamasaṃvartātreyakātyāyana-śaṅkhalikhitaparāśaravyāsaśātātapapracetoyājñavalkyādayaḥ&rdquo; ityādiśabdaṃ prayuktavān | vedamūlagranthapraṇetāra ādiśabdenātra pragṛhyante | tathā ca manuḥ:</p>
<pre><code>vedo 'khilo dharmamūlaṃ smrtiśīle ca tadvidām | iti |
</code></pre>
<p>ata evāvaśiṣṭaḥ śrauto vākyaikaśeṣaḥ | <strong>aṅgiraḥ</strong>śabdaparyantaḥ samāhāradvandvo napaṃsakaliṅga ekavacanāntaḥ | ata eva bhaviṣyatpurāṇe guhyeśvaravākye smṛtayaḥ ṣaṭtriṃśad evābhihitāḥ |</p>
<pre><code>manvādismrtayo yas tu ṣaṭtriṃśat parikīrtitāḥ |

tāsāṃ vākyāni kramaśaḥ samāsena bravīmi te ||
</code></pre>
<p>tāś ca manuviṣnuyamadakṣāṅgirotribṛhaspatyuśanāpastambavasiṣṭhakātyāyanaparāśaravyāsa-śaṅkhalikhitasaṃvartagautamaśātātapahārītayājñavalkyapracetobudhadevalasomajamadagni-viśvāmitraprajāpatināradapaiṭhīnasipitāmahabaudhāyanacchāgaleyajābālicyavanamarīcikaśyapā iti ṣaṭtriṃśad eva smṛtyantare paṭhitāḥ | evaṃ vṛddhamanvādayaś ca vayovasthādibhedena manvādipraṇetāra eva draṣṭavyāḥ, avirodhitvāc chrutismṛtyupabṛṃhakatvāc chiṣṭaparigṛhītatvād āptoktatvāc ca | caturviṃśatimatapariśiṣṭādayo &lsquo;pi dharmaśāstratvenaiv jñeyāḥ || 4 – 5 ||</p>
<p><em>saṃprati yac chāstraṃ śāstrāntaranirapekṣaṃ samagram arthaṃ na śaknoty avagamayituṃ tac chāstrāntarasāpekṣam eva dharme pramāṇam iti dānam udāhṛtvāha |</em></p>
<pre><code>**deśe kāla upāyena dravyaṃ śraddhāsamanvitam |**
</code></pre>
<p>**	pātre pradīyate yat tat sakalaṃ dharmalakṣaṇam || 6 ||**</p>
<p><strong>deśe</strong> kurukṣetrādau, <strong>kāla</strong> uparāgādau, <strong>upāyeneti</strong> kartavyatayā, <strong>dravyaṃ</strong> gavādi, <strong>śraddhayā</strong> tatheti pratyayena <strong>samanvitam</strong>, <strong>pātre</strong> vakṣyamāṇalakṣaṇe, **pradīyate **khyātyādyanapekṣitvarūpeṇa prakarṣeṇa pātrasvīkāraparyantatayā tyajyata ity etatpratipādakaṃ vākyaṃ <strong>sakalaṃ</strong> sarvasādhanopetasyedaṃparyantaviśeṣavato dharmasya bodhakaṃ sarvaṃ <strong>dharmalakṣaṇaṃ</strong> dharme pramāṇaṃ veditavyam | na punaḥ sarvaprakārayuktasya dharmasya bodhakaṃ dharmalakṣaṇam | tathā ca śaṅkhaḥ: &ldquo;deśaḥ kāla upāyo dravyaṃ śraddhā pātraṃ tyāga iti samasteṣu dharmodayaḥ sādhāraṇo nyāyyo &lsquo;nyathā viparītaḥ&rdquo; iti | sādhāraṇo dānena samānaḥ | nyāyyo &lsquo;nyeṣāṃ yāgādidharmāṇām | anyathā sāmastyābhāve | viparīto dharmasyānudaya ity arthaḥ | sati sāmarthye sarvāṅgānuṣṭhānam | asati tu kāmyaṃ heyam | āvaśyakaṃ tu yathāśakti kāryam | yat tu kātyāyanavākyam,</p>
<pre><code>bahv alpaṃ vā svagṛhyoktaṃ yasya karma prakīrtitam |

tasya tāvati śāstrārthe kṛte sarvaḥ kṛto bhavet ||
</code></pre>
<p>iti, tan nirapekṣārthābhidhāyakasvaśāstraviṣayam | sāpekṣe tu svaśāstre śāstrāntaroktaṃ grāhyam iti sa evāha |</p>
<pre><code>yan nāmnātaṃ svaśākhāyāṃ pārakyam avirodhi yat |

vidvadbhis tad anuṣṭheyam agnihotrādikarmavat || iti |
</code></pre>
<p><em>saṃprati dharmapramāṇāny āha |</em></p>
<pre><code>**śrutismṛtisadācārāḥ svasya ca priyam ātmanaḥ |**
</code></pre>
<p>**	samyaksaṃkalpajaḥ kāmo dharmamūlam idaṃ smṛtam || 7 ||**</p>
<p>śrutyadikaṃ pratyekaṃ <strong>dharmamūlaṃ</strong> dharmaniścayasya kāraṇam | purāṇanyāyety atra śrutismṛtyoḥ sāmānyato dharmamūlatvam uktam | atra tu nivārya tanmūlatvam ucyate | arthād anyeṣāṃ vidyāsthānānāṃ vidyānurohakatvam | smṛter na vyākaraṇādivad vedānurohakatvam, kiṃ tu tadanumāpakatvam iti prthaguktiḥ | ācārādeḥ. punar atraiva dharmamūlatvoktir iti na punaruktatā | <strong>śrutir</strong> vedaḥ | <strong>smṛtir</strong> dharmato <strong>vedamūlaṃ</strong> śāstram, <strong>sadācāraḥ</strong> śiṣṭācāraḥ | <strong>svasya</strong> svakīyasy<strong>ātmano</strong> manasaḥ <strong>priyaṃ</strong> tuṣṭikaram | ātmaśabdenātra mano lakṣyate | priyaśabdena tuṣṭiḥ | tena manastuṣṭir atra cikīrṣoparamo nirdiśyate | samīcīnaḥ śāstrārthaviṣayo &lsquo;nenedaṃ sādhayāmīti manaḥkarma <strong>saṃkalpaḥ</strong> | tajjaḥ <strong>kāmo</strong> dharmacikīrṣā | etat sarvaṃ dharmaniścaye mūlaṃ kāraṇam ity arthaḥ | dharmeṇa tanniścayo lakṣyate | tatrāgnihotrāder niścayamūlaṃ śrutiḥ, varṇāśramadharmāderḥ smṛtiḥ, holākādeḥ sadācāraḥ, yat karma manasas tuṣṭiparicchinnatayā vidhīyate tasya manastuṣṭiḥ | yathā,</p>
<pre><code>yasmin karmaṇy asya kṛte manasaḥ syād alāghavam |

tasmiṃs tāvat tapaḥ kuryād yāvat tuṣṭikaraṃ bhavet || iti |
</code></pre>
<p>kālaviśeṣe saṃkalpajaḥ kāmaḥ, yathā: &ldquo;yadaivainaṃ śraddhayopanayet tadaivādadhīta&rdquo; iti | atha vā &ldquo;śrāddhaṃ prati ruciś caiva&rdquo; iti | vyāsaḥ |</p>
<pre><code>dharmaśuddhim abhīpsadbhir na devād anyad iṣyate |

dharmasya kāraṇaṃ śuddhaṃ miśram anyat prakīrtitam ||
</code></pre>
<p>śuddhir asaṃkīrṇatā | dharmasya dharmaniścayasyety arthaḥ | śuddham aduṣṭam | miśraṃ saṃbhāvitadoṣam |</p>
<pre><code>ataḥ sa paramo dharmo yo vedād adhigamyate |

avaraḥ sa tu vijñeyo yaḥ purāṇādiṣu smṛtaḥ ||

vedārthavittamaiḥ karma yat smṛtaṃ munibhiḥ purā |

tad yatnena samātiṣṭhet tanniṣiddhaṃ tu varjayet ||

te hi vedārthavattvajñā lokānāṃ hitakāmyayā |

pradiṣṭavanto yaṃ dharmaṃ taṃ dharmaṃ na vicārayet ||

vedārtho yaḥ svayaṃ jñātas tatrājñānaṃ bhaved api |

ṛṣibhir niścite tasmin kā śaṅkā syān manīṣiṇām ||

etebhyo 'pi yad anyat syāt kiṃcid dharmābhidhāyakam |

tad dūratarato viddhi mohas tasyāśrayo mataḥ ||
</code></pre>
<p>na vicārayet, nāpramāṇatayā sāṅketa | etebhyo dharmaśāstrādibhyo yad anyat pauruṣeyaṃ tad dheyam |</p>
<pre><code>&lt;span style=&quot;text-decoration:underline;&quot;&gt;nanu&lt;/span&gt; ca śaivapāśupatapāñcarātraśātrādyapauruṣeyam eva, tataś ca tadanuṣṭhānācaraṇe 'bhyudaya eva na doṣaḥ kaścit, tasya niḥśreyasahetutvāt | 

&lt;span style=&quot;text-decoration:underline;&quot;&gt;maivam&lt;/span&gt;,

ācamya ca purā brāhmīṃ bhajet saṃdhyām dvirāśramī |

itaras tu virakātmā laukikārthaparṅmukhaḥ ||

brāhmīṃ kuryān na vā kuryāc chaivīm eva niyogataḥ |

antaḥ śaivaṃ bahiḥ kaulaṃ lokācāre tu vaidikam ||

sāram ādāya tiṣṭhet tu nārikelaphalaṃ yathā ||
</code></pre>
<p>iti svāyaṃbhyvādivacanenānavakḷptalokānurañcanāpādakatvena pratipāditavaidikakarmavaiphalyadoṣatvāt sarvātmanā śrutismṛtivihitadharmānuṣṭhānaikaparamārthāṃs traividyavṛddhān prati śaivādyāmnāyasyānuṣṭhāne niḥśreyasanimittatvāsiddheḥ | nāpi teṣāṃ śaivādiśāstrānanuṣṭhāne kācit kṣatiḥ | &ldquo;yāvajjīvam agnihotraṃ juhuyāt,&rdquo; &ldquo;agnihotraṃ ca juhuyād ādyante dyuniśoḥ sadā,&rdquo; iti śrutismṛtyuktair hi teṣām āśramakarmabhiḥ prayojanaṃ nānyaiḥ, śrutismṛtyarthātikrame pratyāvāyāpatteḥ | tathā ca śrutiḥ: &ldquo;vīrahā vā eṣa devānāṃ yo &lsquo;gnim utsādayate&rdquo; | smṛtir api |</p>
<pre><code>agnihotry apavidhyāgnīn brāhmaṇaḥ kāmakārataḥ |

cāndrāyaṇaṃ caren māsaṃ vīrahatyāsamaṃ hi tat || iti |
</code></pre>
<p>na cānanuṣṭhānamātreṇaivārthasiddhaṃ dūaṇam iti vācyam,</p>
<pre><code>drutena trapuṇā pūrṇavaktrās tiṣṭhanti duḥkhitāḥ |

dveṣṭāraḥ śivaśāstrāṇāṃ ye ca vedavidūṣakāḥ ||

sāṃkhyaṃ yogaḥ pāñcarātraṃ vedāḥ pāśupataṃ tathā |

atipramāṇāny etāni hetubhir na vicārayet ||
</code></pre>
<p>iti adūṣyatvena hetvavicāraṇīyatvena ca devīpurāṇayogayājñavalkyayor adūṣyatvena tasya smaraṇāt | na caitāvatā tadanuṣṭhāne ca doṣaḥ kaścid iti vācyam, &ldquo;yāvad vacanam vācanikam&rdquo; iti nyāyena nyūnasyādhikasya vā parigrahasya svotprekṣāmātreṇa kartum anarhatvāt sakalādūṣyāgamānuṣṭhānasya ca kartum aśakyatvāt,</p>
<pre><code>dīkṣitasya ca devoktaṃ śrāddhakarmātigarhitam |

ity evaṃ vaidikaśrāddhakriyā nādīkṣitair api |

dīkṣitān prati kartavyā dvayor niryadāyinī ||
</code></pre>
<p>ityādinā śaivaśāstrapratipannasya vaidikakarmakaraṇena narakadānādidoṣaprāpteḥ,</p>
<pre><code>śreyān svadharmo viguṇaḥ paradharmāt svanuṣṭhitāt |

svadharme nidhanaṃ śreyaḥ paradharmodayād api ||
</code></pre>
<p>ityādinā bhāratādau vikalasyāpi svānuṣṭhānasyotkarṣadarśane saty api sakalādūṣyāgamānuṣṭhānasya ca parasparaviruddhārthatve jñānaniṣṭhāprāptyabhāvāc ca | tathā ca śaivāḥ: pradhānapuruṣayor adhiṣṭhātā kevalaṃ nimittakāraṇam īśvara itaretaravilakṣaṇāḥ pradhānapuruṣeśvarā iti bhedeśvaravādinaḥ | sāṃkhyāḥ: nirīśvaravādinaḥ | yogāḥ pātañjalās tu: jagatām kartā kleśakarmavipākāśayair aparāmṛṣṭaḥ sarvaśāstravettṛtvāt sarvajñaḥ puruṣaviśeṣa īśvara iti seśvarāḥ | pāñcarātrāḥ punaḥ: śāntoditavivṛttāvyapadeśyabhinnatayā cāturātmyenāvasthitaḥ paramā prakṛtir bhagavān vāsudeva ity advaitabhāveneśvaraṃ manyante | pāśupatāḥ punaḥ: kāryakāraṇayogavidhiduḥkhāntāḥ pañca padārthāḥ paśupatineśvareṇa paśupāśavimocanārtham uddiṣṭā iti bhedeśvaravādam evāṅgīkurvanti | tad evam anavasthitatvāt sarvāgamajñānasya sarvasvīkāre saṃśayānivṛtter jñānalābho durghaṭa eva | vaikalpikāṅgīkāre conmattatulyatā prasajyeta | <span style="text-decoration:underline;">nanu</span> yathā śaivādyāmnāyasyaivādūṣyatvamātreṇa prāmāṇyam, tathaivādūṣyatvasmaraṇāviśeṣād vedasyāpīti | <span style="text-decoration:underline;">satyam</span>, &ldquo;drutena trapuṇā&rdquo; ityādinā vedasya śaivādyāgamasadṛśam evādūṣyatvamātreṇa prāmāṇyam |</p>
<pre><code>pitṛdevamanuṣyāṇāṃ dedaś cakṣuḥ sanātanam |

atarkyaṃ cāprameyaṃ ca vedaśāstram iti sthitiḥ ||
</code></pre>
<p>ityādinā manvādibhir aihikāmutrikārthaprakṛṣṭasādhakatvaṃ tu vedasyoktam, na śaivādiśāstrasya | pratyuta,</p>
<pre><code>ye vedamārganirmuktās teṣāṃ mohārtham eva ca |

siddhāntasaṃjñakaṃ pūrvaṃ mayā śāstraṃ pradarśitam ||

paśur yo 'paśubhāvasthaḥ sa yadā patito bhavet |

tadā pāśupataṃ śāstraṃ jñāyate viśvamohakam ||

mayaiva mohitās te hi bhaviṣyanto janā dvija |

laulyārthinas tu śāstrāṇi kariṣyanti kalau narāḥ ||

niḥśvāsasaṃhitā yā hi lakṣamātraṃ pramāṇataḥ |

saiva pāśupato yogo bhedāḥ pāśupatās tataḥ ||

etayā vedamārgāder yad anyad iha jāyate |

tat kṣudrakarma vijñeyaṃ raudraṃ śaucavivarjitam ||
</code></pre>
<p>ityādināgastyaṃ prati rudravacanena varāhapurāṇe tasya vimohakatvena vipralambhakatvam eva pratipāditam | sarvajanavimohakatvād vipralambhakam eva śaivādīti | bhūyaś ca tatraiva śrīrudraṃ prati janārdanavākyam |</p>
<pre><code>eṣa mohaṃ sṛjāmy āśu yo janaṃ mohayiṣyati |

tvaṃ ca rudra mahābāho mohaśāstrāṇi kāraya ||

alpāyāsaṃ darśayitvā phalaṃ dīrghaṃ pradarśaya |

kuhakāś cendrajālāni viruddhacaraṇāni ca ||

darśayitvā janaṃ sarvaṃ mohayāśu maheśvara || iti |
</code></pre>
<p>ata eva ca manuḥ |</p>
<pre><code>utpadyante vyayante ca yāny ato yāni kānicit |

tāny arvākkālikatayā niṣphalāny anṛtāni ca || iti |
</code></pre>
<p>ata eva ca śaivādiśāstroktasyāprāmāṇyam ācārasyāhā āpastambaḥ: &ldquo;vedāḥ pramāṇam iti niṣṭhā | tatra yāni śrūyante vrīhiyavapaśvājyapayaḥkapālapātrīsaṃbandhāny uccair nīcaiḥ kāryāṇīti | tair viruddha ācāro &lsquo;pramāṇam iti manyante&rdquo; iti | <span style="text-decoration:underline;">nanu</span> ca |</p>
<pre><code>alābhe vedamantrāṇāṃ pañcarātroditena hi |

ācāreṇa pravartante te māṃ prāpsyanti mānavāḥ ||

brāhmaṇakṣatriyaviśāṃ pañcarātraṃ vidhīyate |

śūdrādīnām na tacchrotrapadavīm upayāsyati ||
</code></pre>
<p>ityādinā varāhapurāṇe bhagavadvākena pāñcarātrasya vedapratinidhitvena smaraṇād vedenāviśeṣaḥ pāṇcarātrasya | <span style="text-decoration:underline;">satyam</span> aviśeṣaḥ | kiṃ tu viṣayaviśeṣād viśeṣaḥ | tathā hi, asya vākyasya kutaścid daivayogād akṛtaprayaścittavrātyaviṣayatvād aviplutabāhmaṇādyanāśrayatvam, evaṃ hi saty atrālābhapadam upapattimat syāt | tādṛśānāṃ vrātyānāṃ vedapariprāpter abhāvāt | tathā ca mānavam |</p>
<pre><code>naitair apūtair vidhivad āpady api hi karhicit |

brāhmān yaunāṃś ca saṃbandhān ācared brāhmaṇaḥ saha || iti |
</code></pre>
<p>evaṃ ca pāñcarātre dvijātyadhikāro &lsquo;pi vicālita eva syāt | tasmād vidhivaśād akṛtaprāyaścittavrātyaviṣayatvād asya vākyasyāsti viśeṣo vedapañcarātrayoḥ | ata eva ca yogayājñavalkye pañcarātrasya pāśupatādisamānaṃ siddhāntatvenābhidhānaṃ vedabāhyatvapratītikṛd eva |</p>
<pre><code>ekam eva tu vijñeyaṃ praṇavaṃ yogasādhanam |

gṛhītasaptasiddhāntair anyair brahmavidais tathā ||

hairaṇyagarbhaiḥ kapilair apāntaratamais tathā |

sānatkumārair brahmiṣṭhais tathā pāśupatair api ||

pāñcarātrair apīty etaiḥ siddhāntaiś caiva saptabhiḥ || iti |
</code></pre>
<p>evaṃ hi pañcarātrasyādūṣyatvenaiva prāmāṇyaṃ nānuṣṭheyatveneti |</p>
<pre><code>&lt;span style=&quot;text-decoration:underline;&quot;&gt;nanu&lt;/span&gt; ca yathaiva niyatān kāṃścid adhikṛtya vedādiśāstraṃ pravṛttam, tathaiva jātimataḥ śaivādīn prati śaivādiśāstram astu |

&lt;span style=&quot;text-decoration:underline;&quot;&gt;na&lt;/span&gt;,

niṣekādiḥ śmaśānānto mantrair yasyodito vidhiḥ |

tasya śāstre 'dhikāro 'smiñ jñeyo nānyasya kasyacit ||
</code></pre>
<p>ityādinā manvādibhiḥ svaśāstreṣv adhikārasya dvijānām eva pradarśitatvān na śaivādiśāstre śaivabrāhmaṇādīnām |</p>
<pre><code>&lt;span style=&quot;text-decoration:underline;&quot;&gt;astu tarhi&lt;/span&gt; śaivādiśāstre śūdro 'dhikṛtaḥ | 

&lt;span style=&quot;text-decoration:underline;&quot;&gt;na&lt;/span&gt;, smṛtyādiśāstreṣu tathānabhyupagamāt | api ca śaivo nāma jātyā na kaścid apy asti yaṃ prati śaivādiśāstraṃ syāt | api tu &quot;tena proktam&quot; (Pāṇ 4.3.101) ityāṇi kṛte śivena proktaṃ śāstraṃ śaivam | punaś ca śaivaśabdātr &quot;tadadhīte tad veda&quot; (Pāṇ 4.2.59) ity utpannasyāṇaḥ &quot;proktāl luk&quot; (Pāṇ 4.2.64) iti luki kṛte śaivaṃ vetty adhīte vā śaivaḥ | evaṃ pāśupatādiḥ | yasmād evaṃ svabhāvato niyatān kāṃścid anāśrityaiva śaivādiśāstraṃ pravṛttaṃ tasmāt tad ākāśacitram iva prāptam | tathā ca saty anuṣṭhāne tad dheyam eva | na cādūṣyāgamaprasiddher evāśramiṇāṃ tadanuṣṭḥānaṃ syād iti vācyam | na hy adūṣyatvamātreṇa teṣāṃ śrutivat svārthānuṣṭhāpakatvasāmarthayam,

yā vedabāhyāḥ śrutayo yāś ca kāścit kudṛṣṭayaḥ |

sarvās tā niṣphalāḥ proktās tamobhūtā hi tāḥ smṛtāḥ ||
</code></pre>
<p>ityādinā manvādibhis tadanuṣṭhānasyāmutra vaiphalyāpadakatvādinā niṣiddhatvāt | tataś ca devapūjādau narasiṃhapurāṇādiprasiddhaivetikartavyatā grāhyā nānyā | evaṃ dīkṣāyām apy avagantavyam | na hi purāṇaprasiddhāyāṃ dīkṣāyāṃ jātiśodhanam asti | śaivādyāgameṣu tu,</p>
<pre><code>prathamaṃ sthāvarā jātis tataḥ sārīsṛpī matā |

pakṣijātis tṛtīyā tu caturthī mṛgajātikā ||

pañcamī paśujātis tu ṣaṣṭhī caivāntyajā smrtā |

saptamī śūdrajātis tu vaiśyajātis tathāṣṭamī ||

navamī kṣatrajātis tu daśamī viprasaṃjñitā |

etās tu jātayaḥ śodhyā jātīśena śivena vā ||
</code></pre>
<p>ityādinā tacchodanadarśanāc chrautakarmānadhikāritvaprasaktiḥ | &ldquo;brāhmaṇo &lsquo;gnīn ādadhīta,&rdquo; &ldquo;rājā rājasūyena yajeta,&rdquo; &ldquo;vaiśyo vaiśyastomena yajeta&rdquo; ityādinā jātimantam eva prakṛtya vaidikaṃ karma pravṛttam | tat kathaṃ jātinivṛttau syāt | evaṃ pratiṣṭhāyām api purāṇādyuktaivetikartavyatā grāhyā nānyā | teṣām eva vyāmiśradharmapramāṇatvena bhaviṣyatpurāṇe parijñātatvāt | tathā ca bhaviṣyatpurāṇam |</p>
<pre><code>aṣṭādaśa purāṇāni rāmasya caritaṃ tathā |

viṣṇudharmādiśāstrāṇi śivadharmāś ca bhārata ||

kārṣṇaś ca pañcamo vedo yan mahābharataṃ smṛtam |

saurāś ca dharmajārendra mānavoktā mahīpate |

jayeti nāma caiteṣāṃ pravadanti manīṣiṇaḥ || iti |
</code></pre>
<p>tatrāpi &ldquo;madyavaarjaṃ surāṃ bhūpa ninayet&rdquo; ityādi smṛtaṃ kaliyugād anyatra mantavyam,</p>
<pre><code>dīrghakālaṃ brahmacaryaṃ dhāraṇaṃ ca kamaṇḍaloḥ |

sagotrād vā sapiṇḍād vā vivāho govadhas tathā ||

narāśvamedho madyaṃ ca kalau varjyā dvijātibhiḥ ||
</code></pre>
<p>ityādinā madyāder brahmapurāṇādau sāmānyato varjyatvenābhihitatvāt | etena caṇḍikādyupahārā vyākhyātāḥ | yad apy añjanavidhau kālikāpurāṇe,</p>
<pre><code>kapālasaṃpuṭe kṛtvā mahātaighṛte tathā |

candrasūryoparāge ca kajjalaṃ gṛhya buddhimān ||

añjayed akṣiṇī tena vaśī kuryāt purandaram ||
</code></pre>
<p>ityādi tat &ldquo;atha śatruṃ mārayitukāmaḥ śmaśānakāṣṭhair agniṃ prajvālya viṣarudhiramiśrāṇ āhitisahasraṃ juhjyāt sadyaḥ śatruṃ mārayati&rdquo; iti vat &ldquo;śeyenenābhicaran yajeta&rdquo; itivad vādharma eva | hiṃsādivad vaśīkaraṇāder api tatra tatra niṣiddhatvāt | tathā ca</p>
<pre><code>hiṃśauṣadhīnāṃ stryājīvo 'bhicāro mūlakarma ca |
</code></pre>
<p>iti manunā vaśīkaraṇam upapātakamadhye parigaṇitam | yad api devīpurāṇe,</p>
<pre><code>vāmadakṣiṇavettā yo mātṛvedārthapāragaḥ |

sa bhavet sthāpakaḥ śreṣṭho devīnāṃ mātarā(tṛkā)su ca ||

pāñcarātrārthakusalo mātṛtantraviśāradaḥ |

viṣṇor gṛhī sadā śasto brahmacārī ca śāntidaḥ ||

śivaśāsanavettā yo grahamātṛgaṇārthavit |

gṛhastho brahmacārī vā sthāpakaḥ kīrtitaḥ śive |

saurārthavedakaḥ sūrye sthāpakaḥ pūjakaḥ śubhaḥ ||
</code></pre>
<p>iti, etad api na brāhmāgamānuṣṭhānaliṅgam | tadanuṣṭhānasya ca matsyapurāṇe niṣiddhatvāt | tathā ca matsyapurāṇam |</p>
<pre><code>sthāpakasya samāsena lakṣaṇaṃ śṛṇuta dvijāḥ |

sarvāvayavasaṃpanno vedamantraviśāradaḥ ||

purāṇavettā dharmajño dambhalobhavivarjitaḥ |

kṛṣṇasāracare deśe ya utpannaḥ śubhākṛtiḥ ||

śaucācāraparo nityaṃ pāṣā(ṣ)ṇḍakulaniḥspṛhaḥ |

samaḥ śatrau ca mitre ca brahmopendraharapriyaḥ ||

ūhāpohārthatattvajño vāstuśāstrasya pāragaḥ |

ācāryas tu bhaven nityaṃ sarvadoṣavivarjitaḥ ||

mūrtipās tadvidhāś caiva kulīnā ṛjavas tathā || iti |
</code></pre>
<p>yathā pāñcarātrasaṃhitāyām: &ldquo;caturdaśa vidyāsthānāni veditavyāni bhavanti, tad yathā — ṛgvedo yajurvedaḥ śamavedo &lsquo;tharvaveda itihāsapurāṇaṃ nyāyo mīmāṃsā śikṣā kalpo vyākaraṇaṃ niruktaṃ jyotiṣāmayanaṃ chandovicitir ity atrāpy anadhikāraḥ kiṃ tu bhavaty evādhikāraḥ&rdquo; iti trayyādijñānam evopādeyam, tathātrāpi vāmadakṣiṇāmnāyādijñānamātram evopādeyam | tathā ca yogayājñavalkyaḥ |</p>
<pre><code>ātmajñānanimittaṃ hi siddhāntāni vicintayet |

kevalāni yadādhīte vedabāhyo bhaved dvijaḥ ||
</code></pre>
<p>kevalādhyayanaṃ svadharmaparityāgena paradharmasevanam | tādṛśasyānuṣṭhānasya,</p>
<pre><code>svadharmaṃ yāh samutsṛjya paradharmarucir bhavet |

cakoranayane cauraḥ sa śūdraś candrasaṃnibhe ||
</code></pre>
<p>ityādinā skandapurāṇādau ninditatvāt | vāmadakṣinādijñānaṃ ca svaśātrāpekṣitasya tacchāstroktasyāviruddhasyāṅgasya kasyacit svīkārārtham | tac cāha manuḥ |</p>
<pre><code>sāpekṣatve 'py apekṣaiva mānaṃ yāvad apekṣate |

tāvad evānyataḥ kāryam anyan naivānavasthiteḥ ||
</code></pre>
<p>viruddhasya tu tyāga eveti | ata eva ca dharmasaṃkaraparihārābhiprāyeṇa rājadharmeṣu mahābhāratam |</p>
<pre><code>cāturvarṇyasya dharmāś ca rakṣitavyā mahīkṣitā |

dharmasaṃkararakṣā hi dharmaḥ sanātanaḥ || iti |
</code></pre>
<p>na ca vāvyam: svadharmapratiṣṭhāditantropaskārakartuḥ sthāpakāder vāmadakṣiṇāmnāyajñānaṃ taduktadīkṣāgrahaṇapūrvakam eva, smṛtyadiśāstre tathānaṅgīkārāt, [vāmadakṣiṇādiśāstraṃ (strasya) ca yathoktaṃ sthāpakatvādipratiniyamakatvāsiddheḥ] vāmadakṣiṇādiśastrasya tadvivaraṇadarśanādipūrvaṃ svātmanā nirīkṣaṇenānekavidyāsthānopaskāropaskṛtamatitvād asya niḥśeṣāvabodhena helāmātreṇa svapratiṣṭhātantrādyupaskāramātranivahaṇāc ca | yad api bhāratādau dakṣaṃ pratīśvaravākyam,</p>
<pre><code>bhūyaś ca te varaṃ dadmi khyātaṃ gṛhṇīṣva suvrata |

prasannavadano bhūtvā tad ihaikamanāḥ śṛṇu ||

vedāt ṣaḍaṅgād uddhṛtya sāṃkhyād yogāc ca śaktitaḥ |

tapaḥ sutaptaṃ vipulaṃ duścaraṃ devadānavaiḥ ||

apūrvaṃ sarvatobhadraṃ viśvatomukham avyayam |

arthair daśārdhaiḥ saṃyuktaṃ gūḍham aprājñaninditam ||

varṇāśramakṛtair dharmair viparītaṃ kvacit samam |

śatāntair adhyavasitam anyāśramam idaṃ smṛtam ||

mayā pāśupataṃ pūrvaṃ yogam utpāditaṃ purā |

asya cīrṇasya samyag yat phalaṃ bhavati puṣkalam ||

tac cāstu te mahābhāga tyajyatāṃ mānaso jvaraḥ ||
</code></pre>
<p>iti, tan nāśramiṇāṃ pāśupataśāstrānuṣṭhāpakatve liṅgaṃ tatphalasāmyamātrasyātra vivakṣitatvāt | santi hi pāśupatādyāgameṣu &ldquo;agniṣṭomaphalaṃ labhet&rdquo; ity evamādīni vākyāni | na caitāvatā teṣāṃ tadadhikāraḥ sidhyati | nāpi &ldquo;tad etad vrataṃ bhasmanāṅgāni saṃspṛśet tasmād vratam etat pāśupataṃ paśupāśavimokṣaṇāya&rdquo; iti atharvaśiraupaniṣatpāśupataśāstrārthānuṣṭhāpakatve liṅgam, bhasmanāṅgasaṃsparśamātrasya niyamasyātra śravaṇāt | na ca smṛtau pāśupatādisparśe sacailsnānaśravaṇāt tacchāśtrasya dūṣyatvam āśramiṇām abhipretam ity āśaṅkanīyam | kṛte so mayāgādāv anekamantrasaṃskṛteṣṭakācityasaṃsparśane &lsquo;pi snānadarśanāt | na ca cityasya kiṃ duṣṭatvād uta rudranirmālyavad abhyarhitatvād aspṛśyatvam ity etāvatīṃ vicārapadavīm avagāhituṃ śāstraikagocare &lsquo;rthe &lsquo;smādṛśāṃ matiḥ kramat iti <span style="text-decoration:underline;">kecit</span> | vastutas tu yathā,</p>
<pre><code>cāturvedo 'pi yo vipro dīkṣito na śivādhvare |

sa tu śūdraḥ pramantavyo na deyaṃ tasya śāsanam ||
</code></pre>
<p>ityādinā śaivādayo dīkṣāvihīnānāṃ traividyavṛddhānām avaravarṇavad vijugupsāṃ kurvanti, tathā,</p>
<pre><code>kāpālikāḥ pāśupatāḥ śaivāś ca saha kārukaiḥ |

dṛṣṭāś ced ravim īkṣeta spṛṣṭāś cet snānam ācaret ||
</code></pre>
<p>iti smṛtyantaradarśanād antyāvasāyivad darśanasparśanayor duṣṭāḥ śaivādiśāstrapratipannāḥ śaivādayas traividyavṛddhair manyante | etad evopapannam | śāstraṃ hi tathā | tasmāt purāṇādiyuktiparyālocanenaivānuṣṭhānam ādartavyam | na ca kvacit kvacid bāhyāgamānuṣṭheyasāmānyena bāhyāgamair ekārthatvam āśaṅkanīyam | yatrāpi bāhyāgamānuṣṭheyasādṛśyam iva,</p>
<pre><code>arūpām anurūpāṃ vā subhagāṃ durbhagāṃ tathā |

satīṃ vā asatīṃ vāpi aṅgānāṃ na jugupsayet(?) ||
</code></pre>
<p>ityādi, tatrāpi devīpurāṇādyuktadṛśā dīkṣitasyaivaite niyamā ity anusaṃdheyam | tasmād adūṣyatvenaiva śauvādi pramāṇam anuṣṭheyatve tv aṅgatvena kenacit kvacid aṃśenādeyaṃ sākalyena nānuṣṭheyam iti sthitam | tatrāpi yat pauruṣeyaṃ na kevalam ananuṣṭheyaṃ tad yāvad apramāṇam apīti heyam apīti siddham | ata evāhur ācāryāḥ |</p>
<pre><code>anuṣṭheyaṃ na bhavati yac chāstraṃ puruṣaiḥ kṛtam |

tad apramāṇaṃ vijñeyaṃ puṃbuddhiprabhavaṃ hi tat ||
</code></pre>
<p>alam atiprasaṅgena |</p>
<pre><code>**sadācāraḥ** śiṣṭācāra ity uktam | tatra hi śiṣṭasvarūpam āha baudhāyanaḥ: &quot;śiṣṭāḥ khalu vigatamatsarā nirahaṃkārāḥ kumbhīdhānyāḥ |

alolupā daṃbhalobhamohakopavivarjitāḥ |

dharmeṇādhigato yaiś ca vedaḥ saparibṛṃhaṇaḥ ||

śiṣṭās tadanumānajñāḥ śrutipratyakṣahetavaḥ || iti |
</code></pre>
<p>kumbhīdhānyā iti vṛttisaṃkocopalakṣaṇaparam |</p>
<pre><code>itihāsapurāṇābhyāṃ vedaṃ samupabṛṃhayet |
</code></pre>
<p>iti manuvacanād itihāsapurāṇādi vedasya paribṛṃhaṇāni, avinābhāvāc ca vyākaraṇādīni | tadanumānajñāḥ smṛtijñāḥ | smṛtir hi tasya vedasyānumānaṃ liṅgam | śrutipratyakṣahetavaḥ śrutiḥ pratyakṣahetur yeṣāṃ saṃmatas te tathoktāḥ | smṛtivacanam ācāraś ca pratyakṣagāmitvāt pratyakṣam | brahmāvartādiṣu bāhulyena vedamūla ācāra iti matvā manur āha |</p>
<pre><code>yasmin deśe ya ācāraḥ pāramparyāt samāgataḥ |

varṇānāṃ sāntarālānāṃ sa sadācāra ucyate || iti |
</code></pre>
<p>na tu brahmāvarta eva sadācāra iti matvā | tathā sati lobhādimūlo &lsquo;pi brahmāvarācāro dharme pramāṇaṃ syāt | vedamūlako &lsquo;pi ca deśāntaravartī na syāt | vasiṣṭho &lsquo;pi: &ldquo;āryāvarte prāg ādarśāt parvatāt pratyak kālakād vanād udak pāriyātrād dakṣinena himavantam uttareṇa vindhyaṃ ye dharmā ya ācārās te sarve pratyetavyāḥ | na tv anye pratilomadharmāṇaḥ&rdquo; ity āha | atrāpi sarvaśabdo bāhulyābhiprāyeṇa | na tv anye pratilometi, atrāpi deśāntarīyāḥ sarve dharmā ācārāś ca na pratyetavyāḥ | yatas teṣu bāhulyena lobhādipūrvakā ācārāḥ, kecid eva śrutipūrvakā iti tasyārthe &lsquo;nusaṃdheyāḥ | anyathā deśāntarāvartyasaṃbhavāl lobhādimūla ācāro nirmūlaḥ syāt | manuḥ |</p>
<pre><code>śrutismṛtivirodhe tu śrutir eva garīyasī |

avirādhaṃ tu kartavyaṃ smārtaṃ vaikavat sadā ||
</code></pre>
<p>vasiṣṭhaḥ: &ldquo;śrutismṛtivihito dharmas tadalābhe śiṭācāraḥ pramāṇam&rdquo; iti | <span style="text-decoration:underline;">nanu</span> yadi śrutismṛtyor dharma eva prāmāṇyaṃ kathaṃ tarhy ātmajñānapradhānayoḥ śrutismṛtyor dharmaprāmāṇyanirvāha iti | na hy ātmajñānaṃ dharmaḥ, ananuṣṭheyatvāt | tattvam asītyādivākyārthāvadhāraṇatas taj jñāyate, na tu vākyārtham avadhārya yāgādivad anuṣṭhīyata ity āśaṅkyāha</p>
<pre><code>**ijyācāradamāhiṃsādānasvādhyāyakarmaṇām |**
</code></pre>
<p>**	ayaṃ tu paramo dharmo yad yogenātmadarśanam || 8 ||**</p>
<p>ijyādidharmāṇām itikartavyatātmanāṃ saṃbandhī paramaḥ pradhānabūto &lsquo;yaṃ dharmo yad yogena samādhinātmadarśanaṃ nāma | ātmaśabdo &lsquo;yaṃ paramātmani vartate na jīvātmani, tasyejyādikam antareṇa samādhiṃ vinaiva ca prāptatvāt | &ldquo;ātmā vā are draṣṭavyaḥ&rdquo; iti tatrotpattividhiḥ | &ldquo;brahmavid āpnoti param&rdquo; ity adhikāravidhiḥ | atra hi paraśabdena parmātmābhidhīyate | tadāptiś ca tadātmanaiva kṣetrajñasyāvasthānam | tatra brahmavid itipadopāttā brahmavidyā karaṇam &ldquo;vividiṣanti yajñena dānena tapasānāśakena&rdquo; ity atra yajñenetyādiśrutiḥ sakalanityanaimittikavarṇāśramadharmopalakṣaṇārtham | ata eva viṣṇupurāṇam |</p>
<pre><code>ārādhyate svavarṇoktadharmānuṣṭhānakāriṇā |

tasmāt tatprāptaye yatnaḥ kartavyaḥ paṇḍitair naraiḥ ||

tatprāptihetur jñānaṃ ca karma coktaṃ mahāmune ||
</code></pre>
<p>tathā ca vasiṣṭhaḥ |</p>
<pre><code>yathānnaṃ madhusaṃpṛktaṃ madhu cāpy annasaṃyutam |

evaṃ tapaś ca vidh¥āṃ ca saṃyuktaṃ bheṣajaṃ hi tat ||
</code></pre>
<p>iti evamādi matvoktavān: &ldquo;<strong>ijyācāradamāhiṃsā</strong>&rdquo; iti | rāgaprāptaṃ karmāśritya śāstreṇa puruṣābhyudayāya vidhīyamāno &lsquo;rtha ācāraḥ | yathā &ldquo;prāṅmukho &lsquo;nnāni bhuñjīta tūṣṇīm&rdquo; ityādi | manaso damanām <strong>damaḥ</strong> | rāgaprāptahiṃsānivṛttir <strong>ahiṃsā</strong> | svasvatvanivṛttiḥ parasvatvāpattir <strong>dānam</strong> | <strong>svādhyāyo</strong> &lsquo;dhyayanam | <strong>karma</strong>śabdaḥ kāmyavyatiriktānām anyeṣām api coditakarmaṇāṃ parigrahārthaḥ || 8||</p>
<p><em>yad yogenātmadarśanam, na ca tadvākyārthāvadhāraṇād eva sidhyati | kiṃ tu śravaṇamanananididhyāsanebhya iti karmādhikāriṇo viduṣo &lsquo;pi kutascit kāraṇād dharmasaṃśaye parṣadadhīno nirṇaya iti tāṃ tāvad āha |</em></p>
<pre><code>**catvāro vedadharmajñāḥ parṣat traividyam eva vā |**
</code></pre>
<p>**	sā brūte yaṃ sa dharmaḥ syād eko vādhyātmavittamaḥ || 9 ||**</p>
<p><strong>vedaḥ</strong> prasiddhaḥ | <strong>dharmo</strong> dharmaśāstram | tadartha<strong>jñāś</strong> <strong>catvāro</strong> dharmanirṇayarūpakāthakarāḥ <strong>parṣad</strong> ity ucyate | ṛgyajuḥsāmavedās <strong>traividyam</strong> | tena cātra tadadhyetāras trayo brāhmaṇā lakṣyante | saiṣā tryavarā parṣad ity āha manuḥ |</p>
<pre><code>ṛgvedavid yajurvic ca sāmavedavid eva ca |

avarā pariṣaj jñeyā dharmasaṃśayanirṇaye ||
</code></pre>
<p>atha vādhyātmavidāṃ śreṣṭha eko &lsquo;pi yam arthaṃ dharmatayā brūte sa eva dharmaḥ | ātmānam adhikṛtya pravṛttaṃ śāstram adhyātmam | bahūnāṃ tadvidāṃ madhye sātiśayajñāno <strong>&lsquo;dhyātmavittamaḥ</strong> | pariṣattvaṃ brāhmaṇānām eva prāthamakalpikam | yad āha manuḥ |</p>
<pre><code>anāmnāteṣu dharmeṣu kathaṃ syād iti ced bhavet |

yaṃ śiṣṭā brāhmaṇā brūyuḥ sa dharmaḥ syād aśaṅkitaḥ || iti |
</code></pre>
<p>anāmnāteṣu vākyapāṭhād evānirṇīyamāneṣv ity arthaḥ | aṅgirāḥ |</p>
<pre><code>cāturvidyo vitarkī ca aṅgavid dharmapāṭhakaḥ |

trayaś cāśramiṇo vṛddhāḥ parṣad eṣā daśāvarā ||

caturṇām api varṇānāṃ pāragā ye dvijottamāḥ |

yathākramaṃ vinopāṅgaiś cāturvidyam iti smṛtam ||

dharmasya parṣadaś caiva prāyaścittakarmasya ca |

trayāṇāṃ yaḥ pramāṇajñaḥ sa vitarkī bhaved dvijaḥ ||

śabde chandasi kalpe ca śikṣāyāṃ ca suniṣṭhitaḥ |

jyotiḥśāstre ca kuśalaḥ sa nirukto 'aṅgavid bhavet ||

vedavidyāvratasnātaḥ satyasaṃdho jitendriyaḥ |

anekadharmaśāstrajñaḥ procyate dharmapāṭhakaḥ ||

brahmacaryāśramād ūrdhvaṃ vṛddhā āśramiṇas trayaḥ |

vadeyus tasya te dharmaṃ te mayā parikīrtitāḥ ||
</code></pre>
<p>manus tu,</p>
<pre><code>traividyo hetukas tarkī nairukto dharmapāṭhakaḥ |

trayaś cāśramiṇaḥ pūrve parṣad eṣā daśāvarā ||
</code></pre>
<p>ity āha | hetuko &lsquo;numānajñaḥ | tarko &lsquo;syāstīti tarkī | saṃśayakoṭau prāmāṇikatvārope kṛte bādhakadarśanād bhavitavyam atra pramāṇeneti pratyayas tarkaḥ | sa ca vedāvirodhī grāhya ity uktaṃ tenaiva |</p>
<pre><code>ārṣa dharmopadeśaṃ ca vedaśāstrāvirodhinā |

yas tarkeṇānusaṃdhatte sa dharmaṃ veda netaraḥ || iti |
</code></pre>
<p>ārṣaṃ smṛtipurāṇādi | upadeśo vedaḥ | tadvirodhinā vedādi(vi)varjitena tarkeṇa pūrvoktasvarūpeṇa | anusaṃdhānam upapādanā | pūrve gṛhasthādayaḥ | vṛddhā vṛddhatvopetā hi, daśāvareti, daśabhyo na nyūnā | aṅgirāḥ |</p>
<pre><code>catvāro vā trayo vāpi vedavanto 'gnihotriṇaḥ |

brāhmaṇāḥ samavāyasthāḥ parṣad ity abhidhīyate ||

anāhitāgnayo ye ca kevalaṃ vedapāragāḥ |

pañcaite vedaśāstrajñāḥ parṣatsaṃjñā hy udāhṛtāḥ ||

ye tu dharmavido viprāḥ kāryākāryavicakṣaṇāḥ |

prāyaścittapraṇetāraḥ saptaite parikīrtitāḥ ||

ekaviṃśatisaṃkhyākaiḥ śrutisannyāyapāragaiḥ |

vedāṅgakuśalaiś caiva parṣattvaṃ tu parkalpayet ||

yatīnāṃ satyatapasāṃ jñānavijñānacetasām |

śirovratena snātānām eko 'pi pariṣad bhavet ||

ye tu pūrvaṃ mayā proktāḥ sthitā yāyāvare pathi |

trayo 'pi pariṣaj jñeyāḥ sarvapāpāpahārakāḥ ||

eṣā tu laghukāryeṣu madhyameṣu tu madhyamā |

mahāpātakiśodhyeṣu śataśo bhūva eva ca || iti |
</code></pre>
<p>yatiśāstraprasiddhaṃ sirovratam | eko &lsquo;pi pariṣat kāryakara ity arthaḥ | yāyāvaro gṛhasthaviśeṣaḥ | mahāpātakinaś ca te śodhyāś ca mahāpātakiśodhyāḥ || 9 ||</p>
<p><em>dharmān vaktuṃ tadadhikāriṇo varṇān dvijāṃś cāha |</em></p>
<pre><code>**brahmakṣatriyaviṭśūdrā varṇās tv ādyās trayo dvijāḥ |**
</code></pre>
<p>brāhmaṇakṣatriyavaiśyaśūdrāḥ pratyekaṃ varṇasaṃjñā bhavanti | brāhmaṇakṣatriyavaiśyās tu pratyekaṃ dvijasaṃñā jñeyāḥ ||</p>
<pre><code>**niṣekādyāḥ śmaśānāntās teṣāṃ vai mantrataḥ kriyāḥ || 10 ||**
</code></pre>
<p><strong>teṣāṃ</strong> dvijānāṃ garbhādhānādyāḥ pretakarmaparyantāḥ <strong>kriyā</strong> mantraiḥ kāryāḥ | śūdrasya tu yāvad uktam upanayanāntasaṃskārānuvṛttau yamaḥ |</p>
<pre><code>śūdro 'py evaṃvidhaḥ kāryo vinā mantreṇa saṃskṛtaḥ |

na kenacit samasṛjac chandasā taṃ prajāpatiḥ ||
</code></pre>
<p>sṛṣṭvānupanītavān | ato nopaneya ity arthaḥ | yac chrutiḥ: &ldquo;gāyatryā brāhmaṇam asṛjata | triṣṭubhā rājanyam | jagatyā vaiśyam | na kenacic chandasā śūdram | asaṃskāryo vijñāyate&rdquo; | asaṃskāryo &lsquo;nupaneyaḥ | brahmapurāṇam |</p>
<pre><code>vivāhamātrasaṃskāraṃ śūdro 'pi labhatāṃ sadā |
</code></pre>
<p>mātraśabdān mantrāṇāṃ vyāvṛttiḥ pūrvasaṃskārāṇāṃ vā | tadā ca vikalpaḥ | vihitatvād api teṣām | jātūkarṇyaḥ:</p>
<pre><code>iṣṭāpūrtau dvijātīnāṃ dharmau sāmāsikau matau |

adhikārī bhavec chūdraḥ pūrtadharmeṇa vaidike ||
</code></pre>
<p>mahābhāratam |</p>
<pre><code>ekāgnikarma havanaṃ tretāyāṃ yaś ca hūyate |

antarvedyāṃ ca yad dānam itṣṭam ity abhidhīyate ||

vāpīkūpataḍāgādi devatāyatanāni ca |

annapradānam ārāmaḥ pūrtam ity abhidhīyate ||
</code></pre>
<p>annadānagrahaṇam ayajñāṅgopalakṣaṇam | tathā ca jātūkarṇyaḥ |</p>
<pre><code>grahoparāge yad dānaṃ sūryasaṃkramaṇeṣu ca |

dvādaśyādau ca yad dānaṃ pūrtam ity abhidhīyate || 10 ||
</code></pre>
<p><em>garbhādānādīn saṃskārān gṛhyavihitasvarūpān api kālaviśeṣasaṃbandhitayā sārdhaślokadvayenādhunā vidhatte |</em></p>
<pre><code>**garbhādhānam ṛtau puṃsaḥ savanaṃ spandhāt purā |**
</code></pre>
<p>**	ṣaṣṭhe &lsquo;ṣṭame vā sīmanto māsy ete jātakarma ca || 11 ||**</p>
<p>**	ahany ekādaśe nāma caturthe māsi niṣkramaḥ |**</p>
<p>**	ṣaṣṭhe &lsquo;nnaprāśanaṃ māsi cūḍā kāryā yathākulam || 12 ||**</p>
<p>**	evam enaḥ śamaṃ yāti bījagarbhasamudbhavam |**</p>
<p>garbha ādhīyate &lsquo;nena karmaṇeti <strong>garbhādhānam</strong>, tad <strong>ṛtau</strong> kāyam ity anyataḥ siddham | evaṃ prāg garbhacananāt <strong>puṃsaḥ savanaṃ</strong> puṃsavanākhyaṃ karma | <strong>ṣaṣṭhe &lsquo;ṣṭame vā</strong> garbhamāse <strong>sīmantaḥ</strong> sīmantonnayanam | <strong>ete</strong> āgate <strong>jātakarma</strong> | <strong>ahany ekādaśe nāma</strong> dheyam iti śeṣaḥ | ekādaśādisaṃkhyā janmanaḥ, tasya prakṛtatvāt | <strong>caturthe māsi</strong> niṣkramaṇam, sūryācandramasau draṣṭuṃ bahiḥ prasaraṇam | <strong>ṣaṣṭhe</strong> māsy <strong>annaprāśanam</strong> | <strong>cūḍā</strong> śikhā sā yeṣāṃ kule yasmin varṣe tathā yatsaṃkhyā kāryatayā smaryate tadanatikrameṇa kartavyā, yathākuladharmaṃ keśaveśān kārayed iti gṛhyaprasiddhā | evaṃ kṛteṣu saṃskāreṣu <strong>enaḥ</strong> pāpaṃ <strong>bījagarbho</strong>tthaṃ śāmyati | bījaṃ śukraśoṇitam | garbho jaṭharāntarasthito dehaḥ | tena jaṭharavāso lakṣyate | eno &lsquo;trāprāyatyam, mātuḥ pītāśanāder utpannam ity arthaḥ | etac ca cāturvarṇyābhiprāyam, na dvijātimātraviṣayam | tathā saty upanayanaṃ vidhāya vācyaṃ syāt | devalaḥ |</p>
<pre><code>citrakarma yathānekair aṅgair unmīlyate śanaiḥ |

brāhmaṇyam api tadvat syāt saṃskārair vidhipūrvakaiḥ ||
</code></pre>
<p>ata eva manur dvijātyabhiprāyeṇopanayanaṃ vidhāyāha |</p>
<pre><code>gārbhair homair jātakarmacauḍamauñjīnibandhanaiḥ |

baijikaṃ gārbhikaṃ caino dvijānām apamṛjyate ||
</code></pre>
<p>evam enaḥśāntyā prayujyamānā ete saṃskārāḥ puṃsavanāt pare pitrabhāve pitṛsthānīyena pitrvyādinā kāryā iti siddham | atra gharbhādhādivad ṛtvādayaḥ kālaviśeṣā ay anūdyante iti śāstravihitānāṃ kālāntarāṇāṃ na nivartakāḥ kiṃ tu tadupalakṣakāḥ | tatra śāstrāntarāṇi viśeṣābhidhāyakāni lakṣyante | tatra hārītaḥ |</p>
<pre><code>sakṛt saṃskṛtasaṃskārāḥ sīmantena dvijastriyaḥ |

yaṃ yaṃ garbhaṃ prasūyante sa sarvaḥ saṃskṛto bhavet ||
</code></pre>
<p>sīmantonnayane baijavāpagṛhyam: &ldquo;āpūryamāṇapakṣe yadā puṃsā nakṣatreṇa candramā yuktaḥ syāt&rdquo; | devalaḥ |</p>
<pre><code>sakṛc ca saṃskṛtā nārī sarvagarbheṣu saṃskṛtā |
</code></pre>
<p>ata eva pāraskaraḥ: &ldquo;atha puṃsavanavat sīmantonnayanaṃ prathamagarbhe&rdquo; iti | sīmantonnayanaṃ prathamagarbhe &lsquo;bhidhatte | puṃsavanaṃ tu pratigarbham āvarteta | atha puṃsavanānavalobhanam, tatra āśvalāyanagṛhyam: &ldquo;upaniṣadi garbhalambhane puṃsavanam anavalobhanaṃ ca | yadi nādhīyāt tṛtīye garbhe māse tiṣyeṇopoṣitāyāḥ svarūpavatsāyā gor dadhati dvau dvau māṣau yavaṃ ca dadhiprasṛtena prāśayet | kiṃ pibasi kiṃ pibasīti pṛṣṭvā puṃsavanam iti triḥ pratijānīyāt | evaṃ trīn prasṛtān | athāsya maṇḍalāgāracchāyāyāṃ dakṣiṇasyāṃ nāsikāyām ajitām oṣadhiṃ nastaḥ karoti | prajāvaj jīvaputrābhyāṃ vai hetukaprājāpatyasya sthālīpākasya hutvā hṛdayadeśam asyā ālabheta | yat te susīme hṛdaye hitam antaḥ prajāpatau | manye &lsquo;ham antar vidvāṃsam āha pautram aghaṃ niyām&rdquo; iti | &ldquo;apaśyaṃ tvā manasā dīdhyānaḥ&rdquo; ityādi prajāvān mantraḥ | &ldquo;agnir aitu prathamaḥ&rdquo; ityādi jīvaputrā mantrāḥ | &ldquo;tṛtīye māsi sīmantaṃ tiṣye vā śravaṇena&rdquo; iti sāṃkyāyanam | jātakarmaṇi brahmapurāṇokto viśeṣaḥ |</p>
<pre><code>devāś ca pitaraś caiva putre jāte dvijanmanām |

āyānti yasmāt tad ahaḥ pūjyaṃ puṇyaṃ ca sarvadā ||

tatra dadyāt suvarṇaṃ ca bhūmiṃ gāṃ turagaṃ ratham |

chatraṃ chāgaṃ ca mālyaṃ ca tilān veśma dhanaṃ bahu ||

jātaśrāddhe pradadyāc ca pakvānnaṃ brāhmaṇeṣv api || iti |
</code></pre>
<p>etac ca nābhicchedāt prāk, nordhvam | tathā ca hārītaḥ: &ldquo;jāte kumāre pitṝṇām āmodāt puṇyaṃ tad ahas tasmāt tilapūrṇāni pātrāṇi sahiraṇyāni brāhmaṇān āhūya pitṛbhyaḥ svadhāṃ kuryāt | prajāpataye ca prāṅ nābhicchedāt saṃskārapuṇyārthān kurvanti | chinnāyām aśaucam&rdquo; iti | jyotiḥśāstrāt |</p>
<pre><code>mṛdudhruvacarakṣiprabheṣu vāratraye śubhe |

gurau śukre 'tha vā kendre jātaṃ karma ca nāma ca ||
</code></pre>
<p>bhāni nakṣatrāṇi | bhaviṣyatpurāṇam |</p>
<pre><code>nāmadheyaṃ daśamyāṃ ca kecid icchanti pārthiva |

dvādaśyām apare rātryāṃ māse pūrṇe tathā pare ||

aṣṭādaśe 'hani tathā vadanty anye manīṣiṇaḥ |

puṇye tithau muhūrte ca nakṣatre ca guṇānvite || iti |
</code></pre>
<p>gṛhyapariśiṣṭam: &ldquo;jananād daśarātre vyuṣṭe śatarātre saṃvatsare vā nāmadhyakaraṇam, aśauce tu vyatikrānte nāmakarma vidhīyate&rdquo; | nāyaṃ niyamaḥ, &ldquo;nāmadheyaṃ daśamyām&rdquo; ityādivacanavirodhāt | ato vikalpa <strong>[27]</strong> eva | svagṛhyāpekṣayā caitad vyavasthā | evaṃ ca &ldquo;ahany ekādaśe dvādaśyāṃ vāsya kārayet&rdquo; ityādi vivakṣitārtham eva, nāśaucāntopalakṣaṇārtham | tenāśauce &lsquo;pi tatkāryam | śaṅkhalikhitau: &ldquo;daśamyām utthāpya piṇḍavardhanaṃ pitṝṇāṃ tatra sāṃnidhyam iti śruter brāhmaṇo &lsquo;gnāv āhutiṃ datvā pitṛn anumānya brāhmaṇān bhojayitvā tad ahar eva nāmakaraṇaṃ kuryāt | anyo vā kulavṛddhaś caturakṣaraṃ dvyakṣaraṃ vā ghoṣavad ādyantaratnasthaṃ puṃsām īkārāntaṃ strīṇām evaṃ kṛte nāmni śuci tat kulaṃ bhavati&rdquo; | sūtikāṃ pūrvaṃ śayyāta utthāpya daśamyāṃ tithau daśame &lsquo;hanīty arthaḥ | piṇḍavardhanaṃ pūjā, tatsvarūpaṃ ca — brāhmaṇaḥ pūrvam āhutiṃ hutvā pitṝn anumānyābhyudayaśrāddhena pūjayitvā, kavargādīnāṃ tṛtīyādayo varṇā yaralavahāś ca ghoṣavantaḥ | teṣāṃ madhye yakārādayaś catasro &lsquo;ntasthāḥ | te nāmno &lsquo;ntarmadhe kāryāḥ | śeṣās tu ghoṣavanto nāmādau | baijavāpaḥ: &ldquo;pitā nāma karoty ekākṣaraṃ vyakṣaraṃ tryakṣaraṃ caturakṣaram aparimitaṃ vā kṛtaṃ kuryān na taddhitam | īkārāntaṃ striyai&rdquo; | yamaḥ |</p>
<pre><code>śarmā devaś ca viprasya varmā trātā ca bhūbhujaḥ |

bhūtir dattaś ca vaiśyasya dāsaḥ śūdrasya kārayet ||
</code></pre>
<p>etāny uttarapadāni samāsarūpasya nāmnaḥ kāryāṇi | pūrvapadaniyamam āha manuḥ |</p>
<pre><code>māṅgalyaṃ brāhmaṇasy syāt kṣatriyasya balānvitam |

vaiśyasya dhanasaṃyuktaṃ śūdrasya tu jugupsitam ||
</code></pre>
<p>tathā |</p>
<pre><code>strīṇāṃ sukhodyam akrūraṃ (?) vispaṣṭārthaṃ manoharam |

māṅgalyaṃ dīrghavarṇāntam āśīrvādābhidhānavat ||
</code></pre>
<p>niṣkramaṇe yamokto viśeṣaḥ |</p>
<pre><code>tatas tṛtīye kartavyaṃ māsi sūryasya sūryasya darśanam |
</code></pre>
<p>vṛddhaśātātapaḥ |</p>
<pre><code>prākcūḍākaraṇād bālaḥ prāg annaprāśanāc chiśuḥ |
</code></pre>
<p><strong>[28]</strong>	kumāras tu sa vijñeyo yāvan mauñjīnibandhanam ||</p>
<pre><code>śiśor abhyukṣaṇaṃ proktaṃ bālasyācamanaṃ smṛtam |

rajasvalādisaṃsparśe snātavyaṃ tu kumārakaiḥ ||
</code></pre>
<p>brahmapurāṇe |</p>
<pre><code>mātāpitror athocchiṣṭaṃ bālo bhuñjan bhavet sukhī | iti |
</code></pre>
<p>dakṣaḥ |</p>
<pre><code>jātamātraḥ śiśus tāvad yāvad aṣṭau samā gataḥ |

sa hi garbhasamo jñeyo vyaktimātraprakāśitaḥ ||

bhakṣyābhakṣye tathāpeye vācyāvācye tathānṛte |

asmin kāle na doṣaḥ syāt sa yāvan nopanīyate ||
</code></pre>
<p>etad abhakṣyabhakṣaṇāpeyapānānumananaṃ mātāpitror ucchiṣṭamātraviṣayaṃ na tu jatibhraṃśakarādyabhakṣāpeyānnapānaviṣayam, saṃskārādyanarhatvaprasaṅgāt | dṛśyate hi smṛtiṣu prācuryeṇa &ldquo;vasante brāhmaṇam upanayīta grīṣme rājanyaṃ śaradi vaiśyam&rdquo; ityādinānupahatajātyādyāśrayaṇenaivopanayanādīti | purāṇam |</p>
<pre><code>caturthe māsi kartavyaṃ śiśoś candrasya darśanam |

dvādaśe 'hanit rājendra śiśor niṣkarmaṇaṃ gṛhāt ||

caturthe māsi kartavyaṃ tathānyeṣāṃ mataṃ vibho ||
</code></pre>
<p>annaprāśane viśeṣam āha yamaḥ |</p>
<pre><code>tato 'nnaprāśanaṃ ṣaṣṭhe māsi kāryaṃ yathāvidhi |

aṣṭame vāpi kartavyaṃ yad veṣṭaṃ maṅgalaṃ kule ||
</code></pre>
<p>śaṅkhaḥ: &ldquo;saṃvatsare &lsquo;nnaprāśanam ardharsaṃvatsara ity eke&rdquo; | laugākṣiḥ: &ldquo;ṣaṣṭhe māsy annaprāśanaṃ danteṣu jāteṣu&rdquo; | mārkaṇḍeyaḥ |</p>
<pre><code>devatāpuratas tasya dhātry utsaṅgagatasya ca |

alaṃkṛtasya dātavyam annaṃ pātre 'tha kāñcane ||

madhvājyakanakopetaṃ prāṅmukhaṃ prāśayec chiśum |

kṛtaprāśam athotsaṅgād dhātrī bālaṃ samutsṛjet ||

devāgrato 'tha vinyasya śilpabhāṇḍāni sarvaśaḥ |

śāstrāṇi caiva śastrāṇi tataḥ paśyet tu lakṣaṇam ||

prathamaṃ yat spṛśed bālas tato bhāṇḍaṃ svayaṃ tadā |

jīvikā tasya bālasya tenaiva tu bhaviṣyati ||
</code></pre>
<p><strong>[29]</strong>	sarvaiḥ svajanmadivase snātair maṅgalavāribhiḥ |</p>
<pre><code>gurudevāgniviprāś ca pūjanīyā viśeṣataḥ ||

svanakṣatraṃ ca pitaras tathā devaḥ prajāpatiḥ |

pratisaṃvatsaraṃ yatnāt kartavyaś ca mahotsavaḥ ||
</code></pre>
<p>pitṛpūjā śrāddham | viṣṇudharmottare |</p>
<pre><code>janmanakṣatrage some śiraḥsnātena yatnataḥ |

pūjā somasya kartavyā nakṣatrasya tathātmanaḥ ||

śrāddhaṃ kuryāt prayatnena vahnibrāhmaṇatarpaṇam |

surāṇām arcanaṃ keśavasya viśeṣataḥ |

sarvasv ālaṃkṛtis tiṣṭhed dhautavsāś ca mānavaḥ |

nirmalāni ca dhāryāṇi dantakeśanakhāni ca ||
</code></pre>
<p>caule yamo viśeṣam āha |</p>
<pre><code>tathā saṃvatsare pūrṇe cūḍākarma vidhīyate |

dvitīye vā tṛtīye vā kartavyaṃ śruticodanāt ||
</code></pre>
<p>śaṅkhalikhitau: &ldquo;tṛtīye varṣe cūḍākarma pañcame vā&rdquo; | laugākṣiḥ: &ldquo;tṛtīyasya varṣasya bhūyiṣṭhe gate cūḍāḥ kārayet | dakṣiṇataḥ kapūjā vasiṣṭhānām ubhayato &lsquo;trikaśyapānāṃ muṇḍā bhṛgavaḥ pañcacūḍā aṅgiraso vājim ekamaṅgalārtham | śikhino &lsquo;nye yathākuladharmaṃ vā | śuddhapakṣasya puṇyāhe parvaṇi vā&rdquo; | kapūjā cūḍā | vājiḥ keśapaṅktiḥ | vyāsaḥ |</p>
<pre><code>nakṣatre 'pi na kartavyaṃ yasmiñ jāto bhaven naraḥ |

na bhadrapadayoḥ kāryaṃ naivāgneyeṣu bhārata ||

dāruṇeṣu ca sarveṣu dūṣṭatārāṃ tu varjayet |

jyotiṣe yāni coktāni tāni sarvāṇi kārayet ||

vāraṃ śanaiścarādityasomānāṃ rātrim eva ca |

tithiṃ pratipadaṃ riktāṃ viṣṭiṃ caiva vivarjayet ||
</code></pre>
<p><strong>[30]</strong>	aśvinīśravaṇasvāticitrātiṣyāḥ punarvasuḥ |</p>
<pre><code>dhaniṣṭhārevatījyeṣṭhā mṛgahasteṣu kārayet ||

śubheṣv aṃśakakendreṣu śubheṣu karaṇeṣu ca |

kṣauraṃ prātaḥ prakurvīta āyurbalavivardhanam ||

hastān trayaṃ mṛgaśiraḥ śravaṇān trayaṃ ca 

	pūṣāśviśakragurubhāni punarvasū ca |

kṣaure tu karmaṇi hitāny udayekṣaṇe vā 

	yuktāni coḍupatinā yadi śastatārā || 11–12 ||

**tūṣṇīm etāḥ kriyāḥ strīṇāṃ vivāhas tu samantrakaḥ || 13 ||**
</code></pre>
<p><strong>etā</strong> hi jātakarmādyāḥ <strong>kriyāḥ strīṇām</strong> amantrakāḥ <strong>vivāhaḥ</strong> punaḥ <strong>samantrakāḥ</strong> | gṛhyavihitānāṃ saṃskārāṇām iha parāmarśāt tatra ca tadaṅgānām apy upadeśāt sāṅgānāṃ tūṣṇīṃbhāvo veditavyaḥ | ata eva manuḥ |</p>
<pre><code>amantrikā tu kāryeyaṃ strīṇām āvṛd aśeṣataḥ |

saṃskārārthaṃ śarīrasya yathākālaṃ yathākramam ||
</code></pre>
<p>āvṛt kriyā | aśeṣataḥ sāṅgā | yathākramam iti vacanāt saṃskāreṣu kramānatikramo vidheya iti darśayati | tadatikrame sarvaprāyaścittaṃ kārayet | kālātikrame kātyāyana āha |</p>
<pre><code>devatānāṃ viparyāse juhotiṣu kathaṃ bhavet |

sarvaṃ prāyaścittaṃ hutvā kramaśo juhuyāt punaḥ ||

saṃskārāś ca viyujyeran svakālaś ca kathaṃcana |

hutvā tad eva kartavyaṃ tad bhūpa pātayed adhaḥ ||
</code></pre>
<p>sarvaprāyaścittaṃ laugākṣir āha: &ldquo;sarvāṇi prāyaścittāni manojyotir iti saptabhiḥ&rdquo; | gobhilaś caulādhikāre: &ldquo;etayaivāvṛtā striyās tūṣṇīṃ mantreṇa tu homaḥ&rdquo; | mārkaṇḍeyaḥ |</p>
<pre><code>prāpte 'tha pañcame varṣe apragupte janārdane |

ṣaṣṭhīṃ pratipadaṃ caiva varjayitvā tathāṣṭamīm ||

riktāṃ pañcadaśīṃ caiva saurabhaumadinaṃ tathā |

evaṃ suniścite kāle vidyārambhaṃ tu kārayet ||
</code></pre>
<p>*<em>[31*</em>	pūjayitvā hariṃ lakṣmīṃ devīṃ caiva sarasvatīm |</p>
<pre><code>svavidyāsūtrakārāṃś ca svāṃ vidyāṃ ca viśeṣataḥ ||

eteṣām eva devānāṃ nāmnā tu juhuyād dhṛtam |

dakṣiṇābhir dvijendrāṇāṃ kartavyaṃ catra pūjanam ||

prāṅmukho gurur āsīno vāruṇāśāmukhaṃ śiśum |

adhyāpayeta prathamaṃ dvijāśīrbhiḥ supūjitam ||

tataḥ prabhṛty anadhyāyān varjanīyān vivarjayet |

aṣṭamīdvitayaṃ caiva pakṣānte ca dinadvayam ||

aśauca indrayātrāyāṃ bhūkampe rāhudarśane |

vyatīpāte cāhorātram ulkāpāte tathaiva ca ||
</code></pre>
<p>smṛtyantaram |</p>
<pre><code>mātṛkānyāsaṃ gaṇitaṃ ca kumāraṃ śikṣāpayet || 13 ||

**garbhāṣṭame 'ṣṭame vābde brāhmaṇasyopanāyanam |**
</code></pre>
<p>**	rājñām ekādaśe saike viśām eke yathākulam || 14 ||**</p>
<p>upanetāraṃ pratyupaneyasya prayojakavyāpāra <strong>upanāyanam</strong> | tac copanayanād anyad eva | ata evāha budhaḥ |</p>
<pre><code>garbhāṣṭame varṣe vasante brāhmaṇa ātmānam upanāyayet | iti |
</code></pre>
<p>imam eva ca vidhim āśritya śaunako mantraṃ vidhatta: &ldquo;jānv anvācyopasaṃgṛhyādhīhi bhoḥ sāvitrīṃ bho anubrūhi&rdquo; iti | garbhād aṣṭamo <strong>garbhāṣṭamaḥ</strong>, garbhasahacarito &lsquo;bdo garbhas tad(ma)pekṣyāṣṭama iti lyablope pañcamī | upanayanasyāpy ayam eva kālaḥ śaunakenoktaḥ: &ldquo;aṣṭame varṣe brāhmaṇam upanayed garbhāṣṭame caikādaśe kṣatriyaṃ dvādaśe vaiśyam&rdquo; iti |</p>
<pre><code>atha kāmyā upanayanakālāḥ | tatra manuḥ |

brahmacarcasakāmasya kāryaṃ viprasya pañcame |

rājño balārthinaḥ ṣaṣṭhe vaiśyasyehārthino 'ṣṭame ||
</code></pre>
<p>īhā ceṣṭā | <strong>[32]</strong> gautamaḥ: &ldquo;upanayanam aṣṭame pañcame navame vā | kāmyaṃ garbhādisaṃkhyāvarṣāṇām upanayanasyāṣṭamaṃ varṣaṃ nityaḥ kālo navamaṃ pañcamaṃ ca kāmyaḥ&rdquo; | āpastambaḥ: &ldquo;saptame brahmavarcasakāmam aṣṭama āyuṣkāmaṃ navame tejaskāmaṃ daśame &lsquo;nnādikāmam ekādaśa indriyakāmaṃ dvādaśe paśukāmam&rdquo; | atropanayītety anuṣaṅgaḥ | purāṇāt |</p>
<pre><code>naṣṭe candre 'stage śukre niraṃśe caiva bhāskare |

kartavyaṃ nopanayanaṃ nānadhyāye galagrahe ||
</code></pre>
<p>rāśeḥ prathamabhāgasthitasūryo niraṃśaḥ | caturthī saptamī navamī trayodaśī galagrahaḥ |</p>
<pre><code>hastān traye puṣyadhaniṣṭhayoś ca pauṣṇāśvisaumyād iti viṣṇum eṣu |

śaste tithau candrabalopayukte kāryo dvijānām upanāyano vidhiḥ ||
</code></pre>
<p>gobhilaḥ: &ldquo;yad ahar upoṣyan māṇavako bhavati praga evainaṃ tadahan bhojayanti | kuśalīkārayanti | āplāvaganty alaṃ kurvanti | ahatena vāsasācchadayanti&rdquo; | prage prātar ity arthaḥ | śaṅkhaḥ: &ldquo;payoyavāgvāmikṣāhāraḥ kramaśastrayāṇām upanayanāhni garbhādhānādiṣu saṃskāreṣu daśa daśa viprā bhojyāḥ&rdquo; | yad āha kātyāyanaḥ |</p>
<pre><code>garbhādhādisarveṣu brāhmaṇān bhojayed daśa || 14 ||

**upanīya guruḥ śiṣyaṃ mahāvyāhṛtipūrvakam |**
</code></pre>
<p>**	vedam adhyāpayed enaṃ śaucācārāṃś ca śikṣayet || 15 ||**</p>
<p>yathāvidhy upanayanakarmaṇā <strong>śiṣyam</strong> anuśāsanīyaṃ pratyāsannaṃ kṛtvā <strong>gurur</strong> ācāryo <strong>vyāhṛtipūrvakaṃ</strong> <strong>vedam adhyāpayec chaucācārāṃś ca</strong> grāhayet | gurugrahaṇāt pitaivopanayanādi <strong>[33]</strong> kuryād iti gamayati | tasya yogyatāvirahe cānya ācāryaḥ syāt | upanayanena ca śiṣyasyācāryaṃ prati saṃbandhaviśeṣātmikā pratyāsattiḥ kriyate | na tu deśasaṃnikarṣātmikaiva | upanetṛguṇān āha āpastambaḥ: &ldquo;tamaso vā eṣa tamaḥ praviśati yad avidvān upanayate yac cāvidvān iti brāhmaṇānām | tasmād abhijanavidyāsamupetaṃ samāhitaṃ saṃskartāram īpseta&rdquo; | yaiś cāvidvān upanayate so &lsquo;pi tamaḥ praviśatīty arthaḥ | gāyatryadipradhānaṃ copanayanam | yad āha kātyāyanaḥ: &ldquo;gātryā brāhmaṇam upanayīta triṣṭubhā rājanyam | jagatyā vaiśyaṃ sarveṣāṃ vā gāyatrīm&rdquo; | anubrūyād iti śeṣaḥ | laugākṣiḥ: &ldquo;tat savitur vareṇyam iti brāhmaṇasya | tāṃ savitur iti rājanyasya | viśvā rūpāṇīti vaiśyasya | oṃ bhūr bhuvaḥ svar ity uktvā tat savitur vareṇyam iti sāvitrīṃ trir āha paccho&rsquo;rdharcaśaḥ sarvām antataḥ&rdquo; | mahāvyāhṛtisaṃkhyām āha manuḥ |</p>
<pre><code>oṃkārapūrvikās tisro mahāvyāhṛtayo 'vyayāḥ |

tripadā caiva sāvitrī vijñeyaṃ brahmaṇo mukham ||
</code></pre>
<p>mukham ārambhaḥ | tataś ca na mahāvyāhṛtaya evādhyāpanārambhe prayoktavyāḥ | kiṃ tu praṇavo gāyatrī ca | etac ca prathamādhyāpanaprārambhe na tv ahar ahaḥ, mukham iti vyapadeśāt | praṇavamahāvyāhṛtitrikaṃ ca svarūpato manur āha |</p>
<pre><code>akāraṃ cāpy ukāraṃ ca makāraṃ ca prajāpatiḥ |

vedatrayān niravahad bhūr bhuvaḥ svar itīti ca ||
</code></pre>
<p>gāyatrīm api viśeṣata āha |</p>
<p><strong>[34]</strong>	tribhya eva tu vedebhyaḥ pādaṃ pādam adūduhat |</p>
<pre><code>tad ity ṛco 'syāḥ sāvitryāḥ parameṣṭhī prajāpatiḥ ||
</code></pre>
<p>tathā |</p>
<pre><code>adhyeṣyamāṇaṃ tu gurur nityakālam atandritaḥ |

adhīṣva bhor iti brūyād virāmo 'stv iti cāramet ||

adhyeṣyamāṇas tv ācānto yathāśāstram atandritaḥ |

brahmāñjalikṛto 'dhyāpyo laghuvāsā jitendriyaḥ ||
</code></pre>
<p>brahmāñjaliṃ sa evāha |</p>
<pre><code>saṃhatya hastāv adhyeyaṃ sa hi brahmāñjaliḥ smṛtaḥ || 15 ||
</code></pre>
<p><em>śaucāt prācīnam ācāraṃ tāvad āha |</em></p>
<pre><code>**divāsaṃdhyāsu karṇasthabrahmasūtra udaṅmukhaḥ |**
</code></pre>
<p>**	kuryān mūtrapurīṣe tu rātrau ced dakṣiṇāmukhaḥ || 16 ||**</p>
<p>ahani saṃdhyayoś codaṅmukho rātrau dakṣiṇāmukho vāma(dakṣiṇa)karṇāropitayajñopavīto mūtrapurīṣāv utsṛjet | manuḥ |</p>
<pre><code>tiraskṛtyoccaret kāṣṭhaṃ patraṃ loṣṭaṃ tṛṇāni vā |

niyamya prayato vācaṃ saṃvītāṅgo 'vaguṇṭhitaḥ ||
</code></pre>
<p>kāṣṭhādibhir bhūmim antardhāya malam utsṛjed ity arthaḥ | saṃvītāṅgaḥ prāvṛtāṅgaḥ | avaguṇṭhitaḥ prāvṛtaśirāḥ | yamaḥ |</p>
<pre><code>śiraḥ prāvṛtya kurvīta śakṛnmūtravisarjanam |

ayajñiyair anārdraiś ca tṛṇair ācchādya medinīm ||

pratyaṅmukhas tu pūrvāhṇe 'parāhṇe prāṅmukhas tathā |

udaṅmukhas tu madhyāhne niśāyāṃ dakṣiṇāmukhaḥ ||
</code></pre>
<p>manuḥ |</p>
<pre><code>chāyāyām andhakāre vā rātrāv ahani vā dvijaḥ |

yathāsukhamukhaḥ kuryāt prāṇabādhamayeṣu ca ||
</code></pre>
<p>aṅgirāḥ |</p>
<pre><code>utthāya paścime yāme rātrer ācamya codakam |

antardhāya tṛṇair bhūmiṃ śiraḥ prāvṛtya vasasā ||

vācaṃ niyamya yatnena ṣṭhīvanocchvāsavarjitaḥ |

kuryān mūtrapurīṣe ca śucau deśe samāhitaḥ || 16 ||
</code></pre>
<p><strong>[35]</strong> <em>śaucam āha |</em></p>
<pre><code>**gṛhītaśiśnaś cotthāya mṛdbhir abhyuddhṛtair jalaiḥ |**
</code></pre>
<p>**	gandhalepakṣayakaraṃ śaucaṃ kuryād atandritaḥ || 17 ||**</p>
<p>yathā malasaṃsargo na bhavati tathā vāmahastena śiśnaṃ gṛhītvotthāya deśāntara upaviśya kamaṇḍalvādin<strong>oddhṛtajalair</strong> <strong>mṛdbhiś</strong> ca <strong>gandhalepakṣayakaraṃ</strong> malagandhaharaṃ <strong>śaucam</strong> analasaḥ kuryāt | bhāradvājaḥ |</p>
<pre><code>athāpakṛṣya viṇmūtraṃ kāṣṭhaloṣṭatṛṇādinā |

śaucaṃ yathārthavat kuryād dṛḍhaṃ vidhṛtamehanaḥ ||
</code></pre>
<p>mehanaṃ liṅgam | purāṇāt |</p>
<pre><code>mārjanaṃ vāmahastena vīraṇādyair ayajñiyaiḥ |
</code></pre>
<p>devalaḥ |</p>
<pre><code>ā śaucān notsṛjec chiśnaṃ prasrāvoccārayoḥ svayam |
</code></pre>
<p>vivasvān |</p>
<pre><code>ratnimātraṃ jalaṃ tyaktvā kuryāc chaucam anuddhṛte |

paścāt tu śodhayet tīrtham anyathā na śucir bhavet ||
</code></pre>
<p>yamaḥ |</p>
<pre><code>nāharen mṛttikāṃ vipraḥ kūlāt sasikatāt tathā |

tathā vāpītaḍāgeṣu nāhared bāhyato mṛdam ||

āharej jalamadhyāt tu parato maṇibandhanāt ||
</code></pre>
<p>purāṇāt |</p>
<pre><code>valmīkān mūṣikotkhātān mṛdam antarjalāt tathā |

śaucāvaśiṣṭāṃ gehāc ca nādadyāl lepasaṃbhavām ||

[antaḥ prānyavapannāṃ ca halotkhātāṃ na kardamāt | ]
</code></pre>
<p>[vāpīkūpādivyatiriktaviṣayo &lsquo;antrajalamṛttikāpratiṣedhaḥ ] | bhāradvājaḥ |</p>
<pre><code>noṣarān na śmaśānāc ca na mṛdaṃ mūṣakasthalāt |

na mārgān na jalāj jātu nādadyāt kuḍyataḥ kvacit ||
</code></pre>
<p>devalaḥ |</p>
<pre><code>dharmavid dakṣiṇaṃ hastaṃ nādhaḥśauce niyojayet |

tathaiva vāmahastena nābher ūrdhvaṃ na śodhayet ||
</code></pre>
<p>śātātapaḥ |</p>
<pre><code>ārdrāmalakamātrās tu grāsā indukṣaye smṛtāḥ |

tathaivāhutayaḥ sarvāḥ śaucārthe caiva mṛttikāḥ ||
</code></pre>
<p><strong>[36]</strong>	ekā liṅge kare savye tisro dve hastayor dvayoḥ |</p>
<pre><code>mūtraśaucaṃ samākhyātaṃ śukre tu dviguṇaṃ bhavet ||
</code></pre>
<p>manuḥ |</p>
<pre><code>ekā liṅge gude tisras tathā vāmakare daśa |

ubhayoḥ sapta dātavyā mṛdaḥ śuddhim abhīpsatā ||

etac chaucaṃ gṛhasthānāṃ dviguṇaṃ brahmacāriṇām |

triguṇaṃ syād vanasthānāṃ yatīnāṃ ca caturguṇam ||
</code></pre>
<p>dakṣaḥ |</p>
<pre><code>ardhaprasṛtimātrā tu prathamā mṛttikā smṛtā |

dvitīyā ca tṛtīyā ca tadardhena prakīrtitā ||
</code></pre>
<p>evam api gandhalepakṣayo yadi na bhavet tadā mṛdo &lsquo;dhikā grāhyāḥ parimāṇataḥ saṃkhyāto vā | tatra aṅgirāḥ |</p>
<pre><code>prathamā prasṛtir jñeyā dvitīyā tu tadardhikā |

tṛtīyā mṛttikā jñeyā tribhāgakarapūraṇī ||
</code></pre>
<p>vasiṣṭhaḥ |</p>
<pre><code>pañcāpāne daśaikasminn ubhayoḥ sapta mṛttikāḥ ||
</code></pre>
<p>śaṅkhaḥ |</p>
<pre><code>mehane mṛttikāḥ sapta liṅge dve parikīrtite |

ekasmin viṃśatir haste dvayor jñeyāś caturdaśa ||
</code></pre>
<p>mehaṇaḥ(naṃ) pāyuḥ | brahmacāriviṣayam etat | hārītaḥ: &ldquo;daśa savye ṣaṭ pṛṣṭhe saptobhābhyāṃ tisṛbhiḥ pādau parkṣālayet&rdquo; | vṛddhapārāśaraḥ |</p>
<pre><code>upaviṣṭas tu viṇmūtraṃ kartuṃ yas tan na vindati |

sa kuryād ardhaśaucaṃ tu svasya śaucasya sarvadā || 
</code></pre>
<p>[gandhalepakṣaye saty apy ardhamitā saṃkhyā pūraṇīyā] | yad āha dakṣaḥ |</p>
<pre><code>nyūnādhikaṃ na kartavyaṃ śaucaśuddhim abhīpsatā |

prāyaścittena yujyeta vihitātikrame kṛte ||

yathāvidhikṛte śauce gandhaś cen nāpagacchati |
</code></pre>
<p>tatrāha manuḥ |</p>
<pre><code>yāvan nāpaity amedhyākto gandho lepaś ca tatkṛtaḥ |

tāvan mṛd vāri cādeyaṃ sarvāsu dravyaśuddhiṣu ||
</code></pre>
<p>manasas tuṣṭyabhāve tu devala āha |</p>
<pre><code>yāvan na śuddhiṃ manyeta tāvac chaucaṃ vidhīyate | **[37]**
</code></pre>
<p>brahmapurāṇāt |</p>
<pre><code>ādyantayos tu śaucānām adbhiḥ prakṣālanaṃ smṛtam |

aśeṣalepanāśāya bhāvaśuddhaya eva ca ||
</code></pre>
<p>ādipurāṇāt |</p>
<pre><code>strīśūdrayor ardhamānaṃ proktaṃ śaucaṃ manīṣibhiḥ |

divāśaucasya niśy ardhaṃ pathi pādo vidhīyate ||

ārtaḥ kuryād yathāśakti śaktaḥ kuryād yathoditam || 17 ||

**antarjānu śucau deśa upaviṣṭa udaṅmukhaḥ |**
</code></pre>
<p>**	prāg vā brāhmeṇa tīrthena dvijo nityam upaspṛśet || 18 ||**</p>
<p>anupahate deśe prāṅmukha udaṅmukho vopaviśyāntarjānu pāṇinā brāhmeṇa tīrthena dvijanmā sarvadāvācet | gautamaḥ: &ldquo;śucau deśa āsīno dakṣiṇaṃ bāhuṃ jānvantarā kṛtvā yajñopavīty ā maṇibandhanāt pāṇī prakṣālya vāgyato hṛdaye spṛśaṃs tricaturthā apa ācāmet | pādau cābhyukṣet | khāni copaspṛśet | śīrṣaṇyāni mūdhani ca dadyāt&rdquo; | āca(cā)med ity anuvṛttau smṛtyantaram |</p>
<pre><code>kūrparāntaḥ karau kṛtvā prāṅmukho vāpy udaṅmukhaḥ |

pārṣṇī cāsaṃspṛśann adbhiḥ prakṛtisthābhir eva ca ||
</code></pre>
<p>kūrpare jānunī | vṛddhapārāśaraḥ |</p>
<pre><code>kṛtvātha śaucaṃ prakṣālya pādau hastau ca mṛjjalaiḥ |

nibaddhaśikha āsīno dvija ācāmam ācaret ||

kṛtvopavītaṃ savye 'ṃse vāṅmanaḥkāyasaṃyataḥ ||
</code></pre>
<p>devalaḥ |</p>
<pre><code>prathamaṃ prāṅmukhaṃ sthitvā pādau prakṣālayec chanaiḥ |

udaṅmukho vā daivatye paitṛke dakṣiṇāmukhaḥ ||

śikhāṃ baddhvā vasitvā dve nirṇikte vāsasī śubhe |

tūṣṇīṃ bhūtvā samādhāya na krudhyan na vilokayan ||

na gacchan na śayānaś ca na hvalan na prāmṛśan |

na hasan naiva jalpaṃś ca nātmānaṃ caiva vīkṣayan ||
</code></pre>
<p><strong>[38]</strong>	keśān nīvīm adhaḥkāyam aspṛśan dharaṇīm api |</p>
<pre><code>yadi spṛśati caitāni bhūyaḥ prakṣālayet karam ||

ity evam adbhir ājānu prakṣālya caraṇau pṛthak |

hastāv ā maṇibandhābhyāṃ paścād āsīta saṃyataḥ ||

athāmbu prathamāt tīrthād dakṣiṇāt triḥ pibet samam |

aśabdam anavasrāvam abahirjāv abudbudam ||
</code></pre>
<p>na halan na calan | maṇibandhaḥ brahmatīrthamūlam | prathamaṃ tīrthaṃ brāhmatīrtham, dakṣinād dakṣiṇakarād ity arthaḥ | bhāradvājaḥ |</p>
<pre><code>saṃhatāṅgulinā toyaṃ gṛhītvā pāṇinā dvijaḥ |

muktāṅguṣṭhakaniṣṭhe tu śeṣeṇācamanaṃ caret ||

māṣamajjanamātrās tu saṃgṛhya triḥ pibed apaḥ |

āyataṃ pūrvataḥ kṛtvā gokarṇākṛtivat karam ||
</code></pre>
<p>hārītaḥ |</p>
<pre><code>ārdravāsāḥ sthalasthas tu yady ācāmen narādhamaḥ |

vastraniścotanaṃ tasya dehāt pretāḥ pibanti hi ||

kuryād ācamanaṃ nityaṃ prāṅmukho vāpy udaṅmukhaḥ |

jalastho vā sthastho vā dvayor vā samavasthitaḥ ||

jalastho jalakāryeṣu sthalasthaḥ sthalakarmasu |

ubhayos tūbhayasthas tu karmasv adhikṛto bhavet ||
</code></pre>
<p>gobhilaḥ |</p>
<pre><code>jānubhyām ūrdhvam ācamya jale tiṣṭhan na duṣyati |

tābhyām adhas tathā tiṣṭhan nāca(cā)men na vicakṣaṇaḥ ||
</code></pre>
<p>likhitaḥ: &ldquo;uddhṛtya parīkṣitābhir akṣārābhir aśṛtābhir abudbudābhir aśūdrāśuddhyekapāṇyāvarjitābhir āca(cā)met&rdquo; | adbhir iti śeṣaḥ | āpastambaḥ: &ldquo;bhūmigatāsv apsv ācamya prayato bhavati | yaṃ vā pūyate śucācamayet | na varṣadārāsv āca(cā)met | na pradarodake&rdquo; | <strong>[39]</strong> apa āca(cā)med ity anuvṛttau vasiṣṭhaḥ: &ldquo;pradarād api yā gos tarpaṇasamarthāḥ | na gandharasaduṣṭābhir yāś ca syur aśubhāgamāḥ&rdquo; | pradaro gartaḥ | pracetāḥ |</p>
<pre><code>anuṣṇahīnaśītābhiḥ pūtābhir vastracakṣuṣā |

hṛdgābhir aphenābhis triś catur vādbhir ācamet || 1.18 ||
</code></pre>
<p><em>brahmatīrthasya lakṣaṇam āha prasaṅgāt tīrthāntarāṇāṃ ca |</em></p>
<pre><code>**kaniṣṭādeśinyaṅguṣṭhamūlāny agraṃ karasya ca |**
</code></pre>
<p>**	prajapatipitṛbrahmadevatīrthāny anukramāt || 1.19 ||**</p>
<p>kaniṣṭhāmūlaṃ prajāpatitīrtham, pradeśinīmūlaṃ pitṛtīrtham. aṅguṣṭhamūlaṃ brahmatīrtham, hastāgraṃ devatīrtham ca jānīyāt | kaniṣṭhā hrasvāṅguliḥ | deśiṇī tarjanī | aṅguṣṭhaḥ prasiddhaḥ | hārītaḥ: &ldquo;brāhmeṇa tīrthena cāca(cā)met | āvapanahomatarpaṇāni prājāpatyena kuryāt | mārjanācamanabalikarmabhojanāni daivena | pitrarthāni pitryeṇa | pratigraham āgneyena&rdquo; | āgneyaṃ pāṇimadhye | āvapanaṃ nirvāpaḥ | keśānāṃ mārjanam, na prokṣaṇam | mārkaṇḍeyapurāṇāt |</p>
<pre><code>nāndīmukhānāṃ kurvīta prājñaḥ piṇḍodakakriyām |

prājāpatyena tīrthena yac ca kiṃcit prajāpateḥ ||
</code></pre>
<p>bhaviṣyapurāṇe |</p>
<pre><code>kamaṇḍalūpasparśanaṃ dadhiprāśanam eva ca |

somatīrthena rājendra sadā kuryād vicakṣaṇaḥ ||

lājahomaṃ tathā dohaṃ prājāpatyena kārayet ||
</code></pre>
<p>yogayājñavalkyaḥ |</p>
<pre><code>aṅguṣṭhamūle brāhmaṃ syād daivaṃ tv aṅgulimūrdhani |

prājāpatyaṃ tu mūle syān madhye saumyaṃ pratiṣṭhitam ||
</code></pre>
<p>madhye talamadhya ity arthaḥ || 1.19 ||</p>
<pre><code>**triḥ prāśyāpo dvir unmṛjya kāny adbhiḥ samupaspṛśet |**
</code></pre>
<p>trīn vārān apaḥ pītvā vāradvayaṃ mukhaṃ saṃmṛjya chidrāṇy adbhiḥ saṃspṛśet | <strong>[40]</strong> devalaḥ |</p>
<pre><code>dvis tathāṅguṣṭhamūlena parimṛjyāt tato mukham |

nāgrāṅgulyā na pṛṣṭhair vā parimṛjyāt kathaṃcana ||

**adbhis tu prakṛtisthābhir hīnābhiḥ phenabudbudaiḥ || 1.20 ||**
</code></pre>
<p>**	hrtkaṇṭhatālugābhis tu yathāsaṃkhyaṃ dvijātayaḥ |**</p>
<p>**	śudhyeran strī ca śūdraś ca sakṛt spṛṣṭābhir antataḥ || 1.21 ||**</p>
<p>adbhir avikṛtābhiḥ phenabudbudarahitābhir hṛdayakaṇṭhatālugāminībhir yathāsaṃkhyaṃ brāhmaṇakṣatriyavaiśyāḥ śudhyanti | strīśūdrau tu mukhasyāntenauṣṭhadvayenaikavāraṃ spṛṣṭābhiḥ | tathā cācamanīyaṃ yathā hṛdayaṃgamā bhavanti | dakṣaḥ |</p>
<pre><code>prakṣālya hastau pādau ca triḥ pibed ambu vīkṣitam |

saṃvṛtyāṅguṣṭhamūlena dviḥ pramṛjyāt tato mukham ||
</code></pre>
<p>alomakau cauṣṭhau saṃvṛtyety arthaḥ | yamaḥ |</p>
<pre><code>rātrāv anīkṣitenaiva śuddhir uktā manīṣiṇām |

udakenāturāṇāṃ ca tathoṣṇenoṣṇapāyinām ||
</code></pre>
<p>uṣṇapāyino dīkṣitāḥ | purāṇam |</p>
<pre><code>dakṣiṇaṃ tu karaṃ kṛtvā gokarākṛtivat punaḥ |

triḥ pibed īkṣitaṃ toyam āsyaṃ dviḥ parimārjayet ||

ādau śiras tathābhyukṣya tisṛbhir mukham ālabhet |

yathoktavidhinā khāni tataḥ spṛṣṭvā tu śudhyati ||
</code></pre>
<p>tisṛbhir aṅgulibhir ity arthaḥ | manuḥ |</p>
<pre><code>trir ācāmed apaḥ pūrvaṃ dviḥ pramṛjyāt tato mukham |

khāni copaspṛśed adbhir ātmānaṃ śira eva ca ||
</code></pre>
<p>dakṣaḥ |</p>
<pre><code>madhyamābhir mukhaṃ pūrvaṃ tisṛbhiḥ samupaspṛśet |

aṅguṣṭhadeśinībhyāṃ ca nāsike tadanantaram ||

aṅguṣṭhānāmikābhyāṃ ca cakṣuṣī samupaspṛśet | **[41]**

kaniṣṭhāṅguṣṭhayoḥ śrotraṃ nābhim aṅguṣṭhakena ca |

talena hṛdayaṃ spṛṣṭvā sarvābhiḥ śira eva tu |

bāhū cāgreṇa saṃspṛśya tataḥ śuddho bhaven naraḥ ||
</code></pre>
<p>aṅguṣṭhānantrā deśinī | anāmikā, upakaniṣṭhikā | talaṃ pāṇimadhyam | vaiyāghrapadyaḥ |</p>
<pre><code>srotaḥsthānāni sarvāṇi spṛṣṭvā spṛṣṭvā viśudhyati |

ācāman brāhmaṇo nityam ity āha bhagavā bhṛguḥ ||

aṅguṣṭhena spṛśen nābhiṃ saṃyuktena kaniṣṭhayā |

urastalenāṅgulibhiḥ śiraḥ paścāt tu pañcabhiḥ ||

aṃsau spṛṣṭvā karāgreṇa toyaṃ spṛṣṭvā samāhitaḥ |

saṃsmṛtya padmanābhaṃ ca vipraḥ samyag viśudhyat ||
</code></pre>
<p>bhaviṣyatpurāṇe |</p>
<pre><code>aṅguṣṭho 'gnir mahābāho prokto vāyuḥ pradeśinī |

anāmikā tathā sūryaḥ kaniṣṭhā candramāḥ smṛtaḥ ||

prajāpatir madhyamā tu jñeyā bharatasattama ||
</code></pre>
<p>yamaḥ |</p>
<pre><code>tāvan nopaspṛśed vidvān yāvad vāmena saṃspṛśet |
</code></pre>
<p>jalam iti śeṣaḥ |</p>
<pre><code>vāme hi dvādaśādityā varuṇas tridaśeśvaraḥ ||
</code></pre>
<p>vyāsaḥ |</p>
<pre><code>anuddhṛtābhir ācāmet kāmaṃ tiṣṭhann api dvijaḥ |

āturaś cec chayāno 'pi paśyan bhīto diśas tathā ||
</code></pre>
<p>smṛtyantaram |</p>
<pre><code>tāmrāśmanārikelābjaveṇukālābucarmabhiḥ |

svastenāpi cācāmet sarvadā śucir eva saḥ ||
</code></pre>
<p>na kevalam aninditahastenety apiśabdārthaḥ | baudhāyanaḥ: &ldquo;pādaprakṣālanāc cheṣeṇa na cācāmed yady ācāmed bhūmau srāvayitvācāmet | na sabudbudābhir na saphenābhir noṣṇābhir na kṣārābhir na vivarṇābhir na kaluṣābhiḥ | na hasan na jalpan na tiṣṭhan na vilokayan na prahvo na praṇato na muktaśikho nābaddhakaccho <strong>[42]</strong> na bahirjānur na veṣṭitaśirā na baddhakakṣo na tvaramāṇo nāyajñopavīto na prasāritapādaḥ śabdam akurvan trir apo hṛdayaṃgamāḥ pibet&rdquo; | devalaḥ |</p>
<pre><code>sopānatko jalastho vā muktakeśo 'pi vā dvijaḥ |

uṣṇīṣī vāpi nācāmed vastreṇāveṣṭya vā śiraḥ ||
</code></pre>
<p>āpastambaḥ: &ldquo;na varṣadhārāsv ācāmet&rdquo; | yamaḥ |</p>
<pre><code>apaḥ karanakhaspṛṣṭā ya ācāmati vai dvijaḥ |

surāṃ pibati sa vyaktaṃ yamasya vacanaṃ yathā ||
</code></pre>
<p>tathā ca brahmāṇḍapurāṇāt |</p>
<pre><code>kaṇṭhaṃ śiro vā prāvṛtya rathyāpaṇagato 'pi vā |

akṛtvā pādayoḥ śaucam ācānto 'py aśucir bhavet ||
</code></pre>
<p>marīciḥ |</p>
<pre><code>na pādukāstho nācittaḥ śuciḥ prayatamānasaḥ |

upaspṛśya dvijā śuddha eva bhavaet tu saḥ ||

bhuktvāsanastho 'py ācāmen nānyakāle kadācana ||
</code></pre>
<p>pracetāḥ: &ldquo;nāntarvāsā na nirvāsā nāśru kurvan nācāmet&rdquo; | āpastambaḥ: &ldquo;nāgnyudakaśeṣeṇa vṛthā karmāṇi kurvīta | ācāmed vā bhūmau svāvayitvā vācāmet&rdquo; | viṣṇuḥ |</p>
<pre><code>na spṛśan na hasañ jalpan na śvacāṇḍāladarśane |

nāpavitrakaraḥ kaścid brāhmaṇo 'pa upaspṛśet ||

apūtaṃ tasya tat sarvaṃ bhavaty ācamane tathā ||
</code></pre>
<p>yamaḥ |</p>
<pre><code>vāmahastasthite darbhe dakṣiṇenācamed yadi |

raktaṃ tu tad bhavet toyaṃ pītvā cāndrāyaṇaṃ caret || 1.20–21 ||
</code></pre>
<p><em>upanītasya kramaprāptāṃ madhyaṃdinasaṃdhyāṃ snānādisahitām āha |</em></p>
<pre><code>**snānam abdaivatair mantrair mārjanaṃ prāṇasaṃyamaḥ |**
</code></pre>
<p>**	sūryasya cāpy upasthānaṃ gāyatryāḥ pratyahaṃ japaḥ || 1.22 ||**</p>
<p>snānam āplāvanam, abdeivataiḥ, āpo hi ṣṭhety evamādibhir mantraiḥ | mārjanaṃ svaśiraḥprokṣaṇam, prāṇāyāmaḥ, sūryopasthānaṃ gāyatrījapaś ceti pratyahaṃ madhaṃdine <strong>[43]</strong> kāryam | brahmacāriprakaraṇe viṣṇuḥ: &ldquo;apsu daṇḍavan majjanam&rdquo; | kātyāyanaḥ |</p>
<pre><code>rakṣārthaṃ vāriṇātmānaṃ parikṣipya samantataḥ |

śiroso mārjanaṃ kuryāt kuśaiḥ sodakabindubhiḥ ||
</code></pre>
<p>tatrāpohiṣṭhīyānām ārṣādikam āha yogayājñavalkyaḥ |</p>
<pre><code>sindhudvīpo bhaved ārṣaṃ gāyatraṃ chanda eva ca |

āpaś ca daivataṃ proktaṃ viniyogaś ca mārjane ||
</code></pre>
<p>vyāsaḥ |</p>
<pre><code>vipruṣo 'ṣṭau kṣiped ūrdhvam adho yasya kṣayāya jit |
</code></pre>
<p>āpo hi ṣṭheti tṛ(tryṛ)cena pratipādaṃ mārjanaṃ kāryam | tatra yasya kṣayāya jinvathety adho bhuvi kṣipet | tathā,</p>
<pre><code>mārjanaṃ jalamadhye tu prāṇāyāmo yatas tataḥ |
</code></pre>
<p>jale va sthale vety arthaḥ | atha pavitrakaraṇam | tatra kātyāyanaḥ |</p>
<pre><code>anantargarbhiṇaṃ sāgraṃ kauśaṃ dvidalam eva ca |

prādeśamātraṃ vijñeyaṃ pavitraṃ yatra kutracit ||

etad eva kapiñjalyā lakṣaṇaṃ samudāhṛtam |

ājyasyotpavanārthe yat tad apy etāvad eva tu ||

etat pramāṇām evaike kauśīm evārdramañjarīm |

śuṣkāṃ vā śīrṇakusumāṃ piñjalīṃ paricakṣate ||
</code></pre>
<p>mārkaṇḍeyaḥ |</p>
<pre><code>caturbhir darbhapiñjūlair brāhmaṇasya pavitrakam |

ekaikanyūnam uddiṣṭaṃ varṇe varṇe yathakramam ||

tribhir darbhaiḥ śāntikarma pañcabhiḥ pauṣṭikaṃ tathā |

piñjalaiḥ saptabhiḥ sarvaṃ daivaṃ pitryaṃ vidhīyate ||

nīvīmadhye tu ye dharbhā brahmasūtre ca ye kṛtāḥ |

pavitrāṃs tān vijānīyād yathā kāyas tathā kuśaḥ ||

jape home tathā dāne svādhyāye pitṛtarpaṇe |

aśūnyaṃ tu karaṃ kuryāt suvarṇarajataiḥ kuśaiḥ ||
</code></pre>
<p><strong>[44]</strong>	jape home tathā dāne svādhyāye pitṛkarmaṇi |</p>
<pre><code>savyāpasavyau kurvīta sapavitrau karau budhaḥ ||

granthir yasya pavitrasya na tenācamanaṃ caret |

ārṣaṃ chando daivataṃ ca viniyogavidhiṃ smaret ||

smṛtvoṃkāraṃ ca gayatrīṃ nibadhnīyāc chikhāṃ tataḥ |

punar ācamya hṛdayaṃ nābhiṃ skandhau ca saṃspṛśet ||
</code></pre>
<p>tathā,</p>
<pre><code>praṇavādyā vyāhṛtīś ca sāvitrīṃ ca japet tataḥ |

tathābhimantrya salilaṃ saṃdhyopāsanam ācaret || 1.22 ||
</code></pre>
<p><em>prāṇāyāmasvarūpam āha |</em></p>
<pre><code>**gāyatrīṃ śirasā sārdhaṃ japed vyāhṛtipūrvikām |**
</code></pre>
<p>**	pratipraṇavasaṃyuktāṃ trir ayaṃ prāṇasaṃyamaḥ || 1.23 ||**</p>
<p>tat savitur iti <strong>gāyatrī</strong>, asyā eva taittirīyakāraṇyake prāṇāyāmamantratvenāmnānāt | oṃ āpo jyotir ityādikena <strong>śirasā sārdhaṃ vyāhṛtipūrvikāṃ pratipraṇavasaṃyuktām trir japet</strong> | eṣa <strong>prāṇasaṃyamaḥ</strong> prāṇāyāma ity arthaḥ | bhūrādyā vyāhṛtayaḥ sapta satyāntāḥ pūrvā yasyāḥ sā tatpūrvikā | pratimantraṃ praṇavaḥ <strong>pratipraṇavaḥ</strong> | mantrāś ca vyāhṛtayaḥ sāvitrī śiraś ca | śiraso &lsquo;nto yaḥ praṇavaḥ sa śirontarmantrāntargata eva | saṃvartaḥ |</p>
<pre><code>praṇavena tu saṃyuktā vyāhṛtīḥ sapta nityaśaḥ |

sāvitrīṃ śirasā sārdhaṃ manasā triḥ paṭhed dvijaḥ ||
</code></pre>
<p>manuḥ |</p>
<pre><code>savyāhṛtiṃ sapraṇavāṃ gāyatrīṃ śirasā saha |

triḥ paṭhed āyataprāṇaḥ prāṇāyāmaḥ sa ucyate ||
</code></pre>
<p>bṛhaspatiḥ |</p>
<pre><code>baddhvāsanaṃ niyamya svaṃ smṛtvā cārṣādikaṃ tathā |

saṃnimīlitadṛṅ maunī prāṇāyāmaṃ samabhyaset ||
</code></pre>
<p>yogayājñavalkyaḥ |</p>
<pre><code>oṃkāraḥ paramaṃ brahma sarvamantreṣu nāyakaḥ |

prajāpater mukhotpannas tapaḥsiddhasya vai purā ||
</code></pre>
<p><strong>[45]</strong>	tenopattam atas tasya brahmārṣaṃ ca svayaṃbhuvaḥ |</p>
<pre><code>gāyatrī ca bhavec chandaś cāgnir daivatam ucyate ||

ādau sarvatra yuñjīta vividheṣv ekakarmasu |

viniyogaḥ samuddhiṣṭaḥ śvetavarṇa udāhṛtaḥ ||

vyāhṛtīnāṃ ca sarvāsām ṛṣir brahmā prakīrtitaḥ |

tataś chandāṃsi yāny āsāṃ tāni samyak pradarśayet ||

gāyatry uṣṇig anuṣṭup ca bṛhatī paṅktir eva ca |

indraś ca viśve devāś ca devatāḥ samudāhṛtāḥ ||

prāṇāyāmaprayoge ca viniyoga udāhṛtaḥ ||
</code></pre>
<p>tathā,</p>
<pre><code>savitā devatā yasyā mukham agnis tripāt tathā |

viśvāmitra ṛṣiś chando gāyatrī sā viśiṣyate ||

viniyoga upanaye prāṇāyāme tathaiva ca |

gāyatrī vā idaṃ sarvaṃ brāhmaṇaṃ brāhmaṇāni tu ||

vedeṣv anyāny anekāni gāyatryāḥ kīrtitāni tu |

om āpo jyotir ity eṣa mantro yas tu prakīrtyate ||

tasya prajāpater ārṣaṃ yajuśchandovivarjitam |

brahmāgnir vāyuḥ sūryaś ca devatāḥ samudāhṛtāḥ ||

prāṇasyāmane caiva viniyoga udāhṛtaḥ ||
</code></pre>
<p>pūrakakumbhakarecakaiḥ prāṇāyāmas trilakṣaṇo jñeyaḥ | yathā,</p>
<pre><code>nāsikākṛṣṭa ucchvāso hy antaḥ pūraka ucyate |

kumbhako niścalaśvāso mucyamānas tu recakaḥ ||

nīlotpalaśyāmanibhaṃ nābhideśe pratiṣṭhitam |

caturbhujaṃ mahātmānaṃ pūrakeṇaiva cintayet ||

kumbhakena hṛdi sthāne dhyāyec ca kamalāsanam |

brahmāṇaṃ gaurasarvāṅgaṃ caturvaktraṃ pitāmaham ||

recakeneśvaraṃ vidyāl lalāṭasthaṃ maheśvaram |

śuddhasphaṭikasaṃkāśaṃ nirmalaṃ pāpanāśanam ||
</code></pre>
<p><strong>[46]</strong> tathā,</p>
<pre><code>prāṇāyāmatrayaṃ kāryaṃ saṃdhyāsv atha tisṛṣv api |

prāṇasyāyamanaṃ kṛtvā ācāmet prayato 'pi san ||

āntaraṃ svi(khi)dyate yasmāt tasmād ācamanaṃ smṛtam |

sāyam agniś ca mety uktvā prātaḥ sūryaś ca mā pibet ||

āpaḥ punantu madhyāgne tataś cācamanaṃ caret ||
</code></pre>
<p>āpaḥ punantv iti sindhudvīpa ṛṣiḥ, brahmanaspatir devatā, anuṣṭup chandaḥ | sūryaś ca meti agnir ṛṣiḥ, sūryamanyupatayo devatāḥ | agniś ceti viṣṇur ṛṣiḥ, agnir devatā |</p>
<pre><code>spṛṣṭvā cābhiṣṭutaṃ toyaṃ mūrdhni brahmamukhena tu |

āpo hi ṣṭhet sūktena darbhair mārjanam ācaret ||
</code></pre>
<p>praṇavo vyāhṛtiḥ sāvitrīti brahmamukham | tena toyaṃ spṛṣṭvā tena toyena mūrdhni darbhair mārjanaṃ cāpo hi ṣṭheti sūktena kuryād ity arthaḥ | āpo hi ṣṭhety asya sūktasyāmbarīṣaḥ sindhudvīpa ṛṣiḥ, āpo devatā | navamyā uttarāva(rdha)rcasyagniḥ | ādyānāṃ saptānāṃ gāyatrī chandaḥ, uttarayor anuṣṭup, mārjane viniyogaḥ | kātyāyanaḥ |</p>
<pre><code>utthāyārkaṃ prati kṣipet trikeṇāñjalim ambhasaḥ |
</code></pre>
<p>praṇavo vyāhṛtayaḥ sāvitrīti trikam | atha svaśākhādhītaiḥ sūryadevatyair mantrair ādityam upatiṣṭheta | tataḥ sāvitrīṃ japet | tatra vyāsaḥ |</p>
<pre><code>āvāhayet tu gāyatrīṃ sarvapāpapraṇāśinīm |

āgaccha varade devi japye me saṃnidhau bhava ||

gāyantaṃ trāyase yasmād gayatrī tvaṃ tataḥ smṛtā ||
</code></pre>
<p>yogayājñavalkyaḥ |</p>
<pre><code>śvetavarṇā samuddiṣṭā kauśeyavasanā tathā |

śvetair vilepanaiḥ puṇyair alaṃkāraiś ca bhūṣitā ||

ādityamaṇḍalāntaḥsthā brahmalokanivāsinī |

akṣasūtradharā devī padmāsanagatā śubhā ||

āvāhya yajamāno hi ojo 'sīti vidhānataḥ |

āvāhya pūjayitvā tu namaskṛtya nisarjayet ||
</code></pre>
<p><strong>[47]</strong> 	oṃkāraṃ pūrvam uccārya bhūr bhuvaḥ svas tathaiva ca |</p>
<pre><code>gāyatrī praṇavaś cānte japo hy evam udāhṛtaḥ ||
</code></pre>
<p>yamaḥ |</p>
<pre><code>sahasraparamāṃ devīṃ śatamadhyāṃ daśāvarām |

gāyatrīṃ tu japen nityaṃ sarvapāpapraṇāśinīm ||
</code></pre>
<p>kuryād ity anuvṛttau yogayājñavalkyaḥ |</p>
<pre><code>gṛhe tv ekaguṇaṃ japyaṃ nadyāṃ tu triguṇaṃ smṛtam |

gavāṃ goṣṭhe śataguṇam agnyagāre śatādhikam ||

siddhakṣetreṣu sarveṣu devatāyāś ca saṃnidhau |

sahasraśatakoṭīnām anantaṃ śivasaṃnidhau ||
</code></pre>
<p>tathā,</p>
<pre><code>tiṣṭhaṃś ced vīkṣy(kṣa)māṇo 'rkaṃ japaṃ kuryāt samāhitaḥ |

anyathā prāṅmukho kuryād vakṣyamāṇakrameṇa tu ||

prākkūleṣu kuśeṣv evam āsīnaś cāsane śubhe |

nātyucchrite nātinīce darbhapāṇiḥ susaṃyataiḥ ||

sphoṭikendrākṣarudrākṣaputrajīvasamudbhavaiḥ |

akṣamālā hi kartavyā uttamā hy uttarottarā ||

koṭyādhikā bhaved vṛddhir akṣamālā viśeṣataḥ |

japasya kriyamāṇasya tasmāc chreṣṭhā parā parā ||

abhāve tv akṣamālāyāḥ kuśagranthyātha pāṇinā |

japa eva hi kartavya ekāgramanasā sadā ||
</code></pre>
<p>śaṅkhaḥ: &ldquo;kuśabṛsyāṃ samāsīnaḥ kuśottarāyāṃ vā hastopayāmair vā kuśapavitrapāṇir udaṅmukhaḥ sūryābhimukho vākṣamālām ādāya devatāṃ dhyāyañ japaṃ kuryāt&rdquo; | bṛsī, āsanam | kuśottarā kuśacchannā | suvarṇamaṇimuktāphalasphaṭikapadmākṣendrākṣaputrajīvakānām anyatamām akṣamālāṃ kuryāt | kuśagranthikṛtāṃ vā hastopayāmair vā |</p>
<pre><code>na tathānyena japyena pāpaṃ nirdahati dvijaḥ |

yathā sāvitrījapyena sarvapapaiḥ pramucyate || **[48]**
</code></pre>
<p>yogayājñavalkyaḥ |</p>
<pre><code>dhyāyena manasā mantraṃ jihvoṣṭhau na ca calayet |

na kampayec chirogrīvaṃ dantān naiva prakāśayet ||

na caṅkraman na ca hasan na pārśvam avalokayan |

nāpāśrito na jalpaṃś ca na prāvṛtaśirās tathā ||

na padā padam ākramya na caiva hi tathāsanam |

na cāsamahitamanā na ca saṃśrāvayañ japet ||

na klinnavāsāḥ sthalago japādīn ācared budhaḥ |

vratād ṛte nārdravāsā naikavāsāḥ samācaret ||

na jīrṇena na nīlena praikliṣṭena vā japet |

yakṣarākṣasabhūtāni siddhavidyādharā gaṇāḥ ||

haranti prasabhaṃ yasmātr tasmād guptaṃ tu kārayet |

japakāle na bhāṣeta vratahomadike tathā ||

eteṣv evāvasaktas tu yady āgacched dvijottamaḥ |

abhivādya tato vipraṃ yogakṣemaṃ ca kīrtayet ||
</code></pre>
<p>avasakto &lsquo;vahitaḥ |</p>
<pre><code>tūṣṇīm āsīta ca japaṃś caṇḍālapatitādikān |

dṛṣṭvā tān vāry upaspṛśyābhāṣya snātvā punar japet ||
</code></pre>
<p>upaspṛśyācamya | ābhāṣya saṃbhāṣyety arthaḥ |</p>
<pre><code>ācamya prayato nityaṃ japed aśucidarśane |

saurān mantrān yathotsāhaṃ pāvamānīś ca śaktitaḥ ||

upaṃśujapayuktasya saṃsyāc chataguṇo bhavet |

sāhasro mānasaḥ prokto yasmād dhyānasamo hi saḥ ||
</code></pre>
<p>śaṃsya uccair japaḥ |</p>
<pre><code>oṣṭhaspandanamātraṃ tu yatropāṃśu tathādhvani |

kṛtvā jihvāṃ nirvikalpāṃ cintayet tad dhi mānasam |

noccair japaṃ budhaḥ kuryāt sāvitryās tu viśeṣataḥ || iti || 1.23 ||
</code></pre>
<p><em>sāyaṃsaṃdhyopāstim āha |</em></p>
<pre><code>**prāṇān āyamya saṃprokṣya tṛcenābdaivatena tu |**
</code></pre>
<p>**	japann āsīta sāvitrīṃ pratyag ā tarakodayāt || 1.24 ||**</p>
<p><strong>[49]</strong></p>
<p>yathāvidhi <strong>prāṇān āyamya</strong> vidhivad āho hi ṣṭheti tryṛcenātmānaṃ <strong>saṃprokṣya</strong> pratyaṅmukhaḥ <strong>sāvitrīṃ</strong> purvavaj <strong>japaṃs</strong> <strong>tārakodayaṃ</strong> yāvan nadyādāv <strong>āsīta</strong> | udayo darśanayogyatā, upāsītety anuvṛttau śaunakaḥ: &ldquo;ardhāstamite maṇḍala ā nakṣatradarśanāt&rdquo; iti | atrāgniś ca mā manyuś cety asya, agnir ṛṣiḥ | agnimanyumanyupatayo devatāḥ | prakṛtiś chandaḥ | apām ūrdhvakṣepe viśeṣo vyāsenoktaḥ |</p>
<pre><code>karābhyāṃ toyam ādāya gāyatryā cābhimantritam |

ādityābhimukhas tiṣthet trir ūrdhvaṃ saṃdhyayoḥ kṣipet ||
</code></pre>
<p>madhyaṃdinasaṃdhyāyāḥ samānam anyat | sāyaṃsaṃdhyājapānte rātryupasthānam | baudhāyana āha: &ldquo;imaṃ ma iti vāruṇībhyāṃ rātrim upatiṣṭhate iti | imaṃ me varuṇa śrudhī havamadyā ca mṛḍaya | tvām avasyurācake | tat tvā yāmi brāhmaṇā vandamānas tad āśāste yajamāno havirbhiḥ | aheṣamāno varuṇeha bodhyur uśaṃsa mā na āyuḥ pra moṣīḥ&rdquo; iti | śunaḥśepa ṛṣiḥ | rātrir devatā | pūrvā gāyatrī, uttarā triṣṭup || 1.24 ||</p>
<p><em>prātaḥsaṃdhyopāstividhim āha</em> |</p>
<pre><code>**saṃdhyāṃ prāk prātar evaṃ hi tiṣṭhed ā sūryadarśanāt |**
</code></pre>
<p>prāṇāyāmaprokṣaṇagāyatrījapā evaṃśabdena gṛhītāḥ | prāṅmukhaḥ sāvitrīṃ japan prātaḥsaṃdhyāṃ sūryadarśanakālaṃ yāvat tiṣṭhet | saṃdhyām iti &ldquo;kālādhvanor atyantasaṃyoge&rdquo; (Pāṇ 2.3.5) iti dvitīyā | tena sakalasaṃdhyākālo japena vyapaneyaḥ | atra ca &ldquo;oṃpūrvāṃ gāyatrīṃ japet&rdquo; itiśrutivirodhaparihārārthaṃ japa eva prādhānyena vidheyaḥ | snānāsane tu tadaṅgatayā | tena japann āsītety āsīno japed ity arthaḥ | saṃvartaḥ |</p>
<pre><code>prātaḥsaṃdhyāṃ sanakṣatrām upāsīta yathāvidhi |

sādityāṃ paścimāṃ saṃdhyām ardhāstamitabhāskarāt ||
</code></pre>
<p>yogayājñavalkyaḥ |</p>
<pre><code>hrāsavṛddhī tu satataṃ divasānāṃ yathākramam |

saṃdhyā muhūrtamātraṃ tu hrāse vṛddhau tu sā smṛtā ||

yā bhavet paścimā saṃdhyā sā vijñeyā sarasvatī |

raktā bhavati gāyatrī sāvitrī śvetaparṇikā ||
</code></pre>
<p><strong>[50]</strong>	kṛṣṇā sarasvatī jñeyā saṃdhyātrayam udāhṛtam |</p>
<pre><code>saṃdhau saṃdhyām upāsīta nāstaṃge nodgate ravau ||

saṃdhyātrayaṃ tu kartavyaṃ dvijenātmavidā sadā |

ubhe saṃdhye ca kartavye brāhmaṇaiś ca gṛheṣv api ||
</code></pre>
<p>ataś ca vākyān madhyāhnasaṃdhyā gṛhe na kāryeti gamyate | vasiṣṭhaḥ |</p>
<pre><code>gṛhe tv ekaguṇā saṃdhyā goṣṭhe daśaguṇā smṛtā |

śatasāhasrikā nadyām anantaṃ viṣṇusaṃnidhau ||
</code></pre>
<p>śātātapaḥ |</p>
<pre><code>anṛtaṃ madyagandhaṃ ca divāmaithunam eva ca |

punāti vṛṣalasyānnaṃ bahiḥ saṃdhyā hy upāsitā ||

bahiḥ saṃdhyā daśaguṇā gartaprasravaṇādiṣu |

khyātatīrthe śataguṇā sāhasrā jāhnavījale ||
</code></pre>
<p>manuḥ |</p>
<pre><code>etad akṣaram etāṃ ca japan vyāhṛtipūrvakam |

saṃdhyayor ubhayor vipro vedapuṇyena yujyate ||
</code></pre>
<p>etad akṣaraṃ praṇavaḥ | yamaḥ |</p>
<pre><code>yad ahnā kriyate pāpaṃ karmaṇā manasā girā |

āsīnaḥ paścimāṃ saṃdhyāṃ prāṇāyāmaiś ca hanti tat ||

yad rātryā kriyate pāpaṃ karmaṇā manasā girā |

purvāṃ saṃdhyām upāsīnaḥ prāṇāyāmair vyapohati ||

saṃdhyām upāsate ye tu satataṃ saṃśitavratāḥ |

vidhūtapāpās te yānti brahmalokaṃ sanātanam ||

ṛṣayo dīrghasaṃdhyatvād dīrgham āyur avāpnuvan |

pūjāṃ yaśaś ca kīrtiś ca brahmavarcasam eva ca ||
</code></pre>
<p>viṣṇupurāṇāt |</p>
<pre><code>sarvakālam upasthānaṃ saṃdhyayoḥ pārthiveṣyate |

anyatra sūtakāśaucavibhramāturabhītitaḥ ||
</code></pre>
<p>pulastyaḥ |</p>
<pre><code>saṃdhyām iṣṭiṃ caruṃ homaṃ yāvajjīvaṃ samācaret |

sūtake mṛtake caiva saṃdhyākarma na saṃtyajet ||

manasoccārayen mantrān prāṇāyāmam ṛte dvijaḥ || **[51]**
</code></pre>
<p>yamaḥ |</p>
<pre><code>anāgatāṃ tu ye pūrvām atītāṃ ye ca paścimām |

viprāḥ saṃdhyāṃ na tiṣṭhanti vṛṣalās ta udāhṛtāḥ ||
</code></pre>
<p>dakṣaḥ |</p>
<pre><code>upāsate na yaḥ saṃdhyāṃ brāhmaṇo hi viśeṣataḥ |

sa jīvann eva śūdratvaṃ mṛtaḥ śvā caiva jāyate ||

saṃdhyāhīno 'śucir nityam anarhaḥ sarvakarmasu |

yad anyat kurute karma na tasya phalabhāg bhavet ||

**agnikāryaṃ tataḥ kuryāt saṃdhyayor ubhayor api || 1.25 ||**
</code></pre>
<p>tārakodayāt sūryadarśanāc cordhvaṃ saṃdhyākāle pratyāsanna eva kāle svagṛhyoktavidhinā samiddhomaṃ kuryāt | bhaviṣyatpurāṇāt |</p>
<pre><code>dūrād āhṛtya samidhaḥ saṃnidadhyād gṛhopari |

sāyaṃ prātaś ca juhuyāt tābhir agnim atandritaḥ ||
</code></pre>
<p>dūrād ity aparigṛhītadeśopalakṣaṇārtham | māntravarṇikī cātra devatā | juhuyād iti vacanād agnikāryaṃ homādikaṃ pratīyate | sāyaṃprātaś ca śabdābhyāṃ rātryahanī upalakṣyete | baijavāpaḥ: &ldquo;purāstamayāt prāg udīcīṃ diśaṃ gatvāhiṃsann araṇyāt samidha āharet | śuṣkā brahmavarcasakāmaḥ | ārdrā annādyakāma ubhayor ubhayakāmaḥ&rdquo; | kātyāyanaḥ |</p>
<pre><code>nāṅguṣṭhād adhikā kāryā samitsthūlatayā kvacit |

na viyuktā tvacā caiva na sakīṭā na pāṭitā ||

prādeśān nādhikā nonā tathā ca syād dviśākhikā |

na saparṇā na nirvīryā homeṣu ca vijānatā ||

viśīrṇā vidalā hrasvā vakrāḥ sasuśi(ṣi)rās tathā |

na grāhyāś ca guṇair juṣṭāḥ karmasiddhivināśikāḥ ||
</code></pre>
<p>vāyupurāṇāt |</p>
<pre><code>pālāśyaḥ samidhaḥ kāryāḥ khādiryas tadalābhataḥ |

śamīrohitakāśvatthās tadalābhe 'rkavetasāḥ || **[52]**
</code></pre>
<p>kātyāyanaḥ |</p>
<pre><code>yatropadiśyate karma kartur aṅgaṃ na cocyate |

dakṣiṇas tatra vijñeyaḥ karmaṇāṃ pāragaḥ karaḥ ||

yatra diṅniyamo nāsti japahomādikarmasu |

tisras tatra diśaḥ proktā aindrī saumyāparājitā ||

āsīna ūrdhvaḥ prahvo vā niyamo yatra nedṛśaḥ |

tad āsīnena kartavyaṃ na prahveṇa na tiṣṭhatā ||
</code></pre>
<p>śātāpataḥ |</p>
<pre><code>nābhivādyās tu vipreṇa kṣatriyādyāḥ kathaṃcana |

jñānakarmaguṇopetā yady apy ete bahuśrutāḥ ||

brāhmaṇaḥ sarvavarṇānāṃ svasti kuryād iti śrutiḥ |

savarṇais tu savarṇānāṃ kāryam evābhivādanam ||
</code></pre>
<p>aṅgirāḥ |</p>
<pre><code>apraṇamaṃ gate śūdre svasti kurvanti ye dvijāḥ |

śūdro 'pi narakaṃ yāti brāhmaṇas tadanantaram ||
</code></pre>
<p>yamah |</p>
<pre><code>yat sukhaṃ triṣu lokeṣu vyādhivyasanavarjitam |

yasmin sarve sthitāḥ kāmāḥ sā svastīty abhisaṃjñitā ||
</code></pre>
<p>tathā,</p>
<pre><code>kṣatriyas triyugaṃ hanti vaiśyo hanti caturyugam |

hanty ekaviṃśatiyugaṃ śūdro brāhmaṇam abruvan ||
</code></pre>
<p>bhaviṣyatpurāṇāt |</p>
<pre><code>abhīti gadito viṣṇur vādayāmīti śaṃkaraḥ |

dvāv eva pūjitau tena yaḥ karoty abhivādanam ||

savyāpasavyādividhir yatra no vidyate kvacit |

yajñopavītinā tatra bhāvyaṃ sarveṣu karmasu || 1.25 ||
</code></pre>
<p><em>abhivādanavidhim āha |</em></p>
<pre><code>**tato 'bhivādayed vṛddhān asāv aham iti bruvan |**
</code></pre>
<p>agnikāryaṃ kṛtvāsāv aham iti bruvañ jyāyaso &lsquo;bhivādayet | asāv ity asya sthāne prathamāntaṃ nāma kīrtayet | tathābhivādaya ity uktvā vā | manuḥ |</p>
<pre><code>abhivādāt paraṃ vipro jyāyāṃsam abhivādayan |

asau nāmāham asmīti svanāma parikīrtayet ||

bhoḥśabdaṃ kārayed ante svasya nāmno 'bhivādane || **[53]**
</code></pre>
<p>ataś caivaṃ prayogo bhavati | abhivādaye caitranāmāham asmi bho iti | abhivāditena ca pratyabhivādanaṃ yathā kāryaṃ tathāha sa eva |</p>
<pre><code>āyuṣmān bhava saumyeti vācyo vipro 'bhivādane |

akāraś cāsya nāmno 'ntar vācyaḥ pūrvākṣaraḥ plutaḥ ||
</code></pre>
<p>atra cābhivādakanāmasaṃniviṣṭāntimasvaropalakṣaṇārtham akāragrahaṇam | tataś ca ya evāsti svaro &lsquo;ntyaḥ sa plutaḥ kāryaḥ pūrvākṣara iti vacanāt | pūrvam akṣaraṃ yasya sa pūrvākṣaraḥ, pūrvam abhivādakanāmāntarvartinaḥ | tac ca sāmarthyād vyañjanam, svarasya hi vyañjanam eva pūrvam | ataś ca pūrvākṣara iti viśeṣaṇopadānād vyañjanasahita eva svaraḥ plāvanīyaḥ | na punar apūrvo &lsquo;kāro nāmānte vidhīyata iti niścīyate | tathā ca vasiṣṭhaḥ: &ldquo;āmantrite svaro &lsquo;ntyasya plavate saṃdhyakṣaram apragṛhyam āyāya(u)bhāvaṃ ca&rdquo; iti | āmantritavibhaktyantasya nāmno &lsquo;nte yaḥ svaraḥ sa plavate trimātro bhavati | tathā pragṛhyasaṃjñāvarjitaṃ yat saṃdhyakṣaram ekākāraikārarūpam āibhāvas tasya kāryaḥ | okāraukārarūpaṃ cet tadā tasyāubhāvaḥ karyaḥ | atrodāharaṇāni: āyuṣmān bhava saumya yajñadatta3 bhadraśramā3 [na] yajñabhūtā3i citragā3u | &ldquo;jyāyāṃsam abhivādayan&rdquo; ity uktam | tatra kyatā kālena jyāyān bhavatīty apekṣite manur āha |</p>
<pre><code>daśābdākhyaṃ paurasakhyaṃ pañcābdākhyaṃ kalābhrtām |

tryabdapūrvaṃ śrotriyāṇām alpenāpi svayoniṣu ||
</code></pre>
<p>puravāsino daśabhir varṣaiḥ pūrvaḥ sakhaiva bhavati, tato &lsquo;dhikavarṣas tu jyāyān | kalābhṛtāṃ śilpināṃ gāyanādīnāṃ pañcābdapūrvaḥ sakhā, tato &lsquo;dhiko jyāyān | tyabdāpekṣam alpatvam | śrotriyāṇāṃ tryabdapūrvaḥ sakhā, tato &lsquo;dhiko jyāyān | tasya ca tāratamyaṃ guṇatāratamyāpekṣam | apiśabda evakārārthaḥ | striyaḥ kartavyapratyabhivādanān abhijñāṃś ca puruṣān prati tathāha manuḥ |</p>
<p><strong>[54]</strong>	nāmadheyasya ye kecic abhivādaṃ na jānate |</p>
<pre><code>tān prājño 'ham iti brūyāt striyaḥ sarvās tathaiva ca ||
</code></pre>
<p>āpastambaḥ: &ldquo;trivarṣapūrvaḥ śrotriyo &lsquo;bhivādanam arhati | jñāyamāne ca vā yoniviśeṣe vṛddhatarāyābhivādyam&rdquo; | tathā: &ldquo;samānagrāme ca vasatām anyeṣām api vṛddhatarāṇāṃ prāk prātarāśād abhivādayīta svargam āyuś cepsan | dakṣiṇaṃ bāhuṃ śrotrasamaṃ prasārya brāhmaṇo &lsquo;bhivādayīta | uraḥsamaṃ rājanyaḥ | madhyasamaṃ vaiśyaḥ | nīcaiḥ śūdraḥ prāñjalis tathā | viṣamagatāya gurave nābhivādyam anvāruhyābhivādayīta | sarvatra tu pratyutthāyābhivādanam | aprayatena nābhivādyam&rdquo; | tathā: &ldquo;aprayataś ca prayatāya na pratyabhivādayet | pativayasaḥ striyo &lsquo;vahitaśirā avahitapāṇir vābhivādayīta | sarvā nāmnā striyo rājanyavaiśyau ca na nāmnā māta ramārthadārāṃś cety eke&rdquo; | sāṃkhyāyanaḥ: &ldquo;ahar ahar ācāryāyābhivādayet | gurubhyaś ca sametya śrotriyasya&rdquo; | manuḥ |</p>
<pre><code>laukikaṃ vaidikaṃ vāpi tathādhyātmikam eva vā |

ādadīta yato jñānaṃ taṃ pūrvam abhivādayet ||

guror gurau saṃnihite guruvad vṛttim ācaret |

na cānisṛṣṭo guruṇā svān gurūn abhivadayet ||
</code></pre>
<p>anisṛṣṭo &lsquo;nanujñāpitaḥ | svān mātulādīn |</p>
<pre><code>**guruṃ caivāpy upāsīta svādhyāyārthaṃ samāhitaḥ || 1.26 ||**
</code></pre>
<p>guruṃ caivābhivādayet | vṛddhatvād eva guror abhivādane siddhe pṛthagvacanaṃ śāstrāntarokenopasaṃgrahaṇena vikalpārtham | upasaṃgrahaṇam āha manuḥ |</p>
<p><strong>[55]</strong>	vyatyastapāṇinā kāryam upasaṃgrahaṇaṃ guroḥ |</p>
<pre><code>savyena savyaḥ spraṣṭavyo dakṣiṇena tu dakṣiṇaḥ ||
</code></pre>
<p>savyadakṣiṇābhyāṃ pāṇibhyāṃ savyadakṣiṇau pādau guroḥ spṛśed ity arthaḥ | śrotre saṃspṛśya manaḥsamādhānārtham adhas tajjānvor ā padbhyām | gautamaḥ: &ldquo;guroḥ pādopasaṃgrahaṇaṃ prātar brāhmānuvacane cādhyantayoḥ&rdquo; | brahma vedaḥ | anuvacanam adhyāpanam | ādyantayor upakramāvasānayoḥ | āpastambaḥ: &ldquo;udite tv āditya ācāryeṇa sametyopasaṃgrahaṇaṃ sadaivābhivādanam upasaṃgrāhyācārya ity eke&rdquo; | gurur atrācāryaḥ pitā vā | atriḥ |</p>
<pre><code>dakṣiṇaṃ pāṇim uddhṛtya prakāmam abhivādayet |

śrotriye tv añjaliḥ kāryo guroḥ pādopasaṃgraham ||
</code></pre>
<p>atha prakṛtam ucyate: apy upāsīta svādhyāyaprāptyarthaṃ paricaret | gurum ity anuvartate | samāhito &lsquo;nanyamanāḥ || 1.26 ||</p>
<pre><code>**āhūtaś cāpy adhīyīta labdhaṃ cāsmai nivedayet |**
</code></pre>
<p>guruṇāhūtaḥ paṭhet | labdhaṃ ca gurave nivedayet | upasaṃgrahaṇānantaraṃ gautamaḥ: &ldquo;anujñāta upaviśet prāṅmukho dakṣiṇataḥ śiṣya udaṅmukho vā | etat pratyaham adhyayanārambhe kāryam | prathamādhyayane tu pāṇinā savyam upasaṃgṛhyānaṅguṣṭham adhīhi bho iti brūyāt | tatra cakṣurmanaḥprāṇopasparśanaṃ darbhaiḥ prāṇāyāmās trayaḥ pañcadaśa mātrāḥ prākkūleṣv āsanaṃ ca, oṃpūrvā vyāhrtayaḥ sapta satyāntāḥ&rdquo; | prāṇāḥ śīrṣaṇyāni khāni | hrasvam akṣaraṃ mātrā, tayā kālo lakṣyate | kūlam agram ||</p>
<pre><code>**hitaṃ cāsyācaren nityaṃ manovacanakarmabhiḥ || 1.27 ||**
</code></pre>
<p><strong>hitam</strong> āyatāv anukūlam <strong>asya</strong> guror <strong>ācaret</strong> | sarvadā mānasavācikakāyikavyāpārair atihitakārī guror apratilomayan vāceti | <strong>ca</strong>kāraḥ śāstrāntaroktavacanasamuccayārthaḥ | tatra manuḥ |</p>
<pre><code>śārīraṃ caiva vācaṃ ca buddhīndriyamanāṃsi ca |

niyamya prāṅmukhas tiṣṭhed vīkṣamāṇo guror mukham ||
</code></pre>
<p><strong>[56]</strong>	nityam uddhṛtapāṇiḥ syāt sādhvācāraḥ susaṃyataḥ |</p>
<pre><code>āsyatām iti coktaḥ sann āsītābhimukhaṃ guroḥ ||

hīnānnavastraveṣaḥ syāt sarvadā caiva saṃviśet |

pratiśravaṇasaṃbhāṣe śayāno na samācaret ||
</code></pre>
<p>pratiśravaṇam aṅgīkāraḥ |</p>
<pre><code>nāsīno na ca bhuñjāno na tiṣṭhan na parāṅmukhaḥ |

āsīnasya sthitaḥ kuryād abhigacchec ca gacchataḥ ||

pratyudgamya tv āvrajataḥ paścād dhāvaṃs tu dhāvataḥ |

prāṅmukhasyābhimukho dūrasthasyaitya cāntikam ||

praṇamya tu śayānasya nideśe caiva tiṣṭhataḥ |

nīcaṃ śayyāsanaṃ cāsya sarvadā gurusaṃnidhau ||

guroś ca cakṣurviṣaye na yatheṣṭāsano bhavet |

nodāhared asya nāma parokṣam api kevalam ||

na caivāsyānukurvīta gatibhāṣitaceṣṭitam |

guror yatra parīvādo nindā vāpi pravartate ||

karṇau tatra pidhātavyau gantavyaṃ vā tato 'nyataḥ |

dūrastho nārcayed enaṃ na kruddho nāntike striyāḥ ||

yānāsanasthaś caivainam avaruhyābhivādayet || 1.27 ||
</code></pre>
<p><em>prasaṅgād guruṃ praty adhyāpyān āha |</em></p>
<pre><code>**kṛtajñādrohimedhāviśucikalyāṇasūcakāḥ |**
</code></pre>
<p>**	adhyāpyāḥ sādhuśaktāptasvārthadā dharmatas tv ime || 1.28 ||**</p>
<p>kṛtajña upakartuḥ smartā | adohy anaparādhī | medhāvī dhāraṇāvān | śuciḥ prayataḥ | kalyāṇasūcakaḥ śubhalakṣaṇaḥ | kalyānasūyakā iti tu pāṭhe kalyo nīrogaḥ | anasūyako &lsquo;sūyārahitaḥ | āpto &lsquo;pratārakaḥ | svo jñātiḥ | arthado &lsquo;gurvarthapradātā | jñānavittadā iti tu pāṭhe jñānado jñānahetugranthapradaḥ | ete dharmato <strong>[57]</strong> dharmānatikrameṇa guror adhyāpyā bhavanti | arthapradaṃ praty anenādhyāpanaṃ nādharmaḥ, tasya vṛttitvena vihitatvā | bhṛtisaṃpratipattipūrvakam adhyāpanaṃ pratiṣiddham | manus tv ācāryaputram apy āha |</p>
<pre><code>ācāryaputraḥ śuśrūṣur jñānado dhārmikaḥ śuciḥ |

śaktārthadāptāḥ svaḥ sādhur adhyāpyā daśa dharmataḥ || iti |
</code></pre>
<p>yat tu tenaivoktam,</p>
<pre><code>dharmārthau yatra na syātāṃ śuśrūṣā nāpi tadvidhā |

tatra vidyā na dātavyā guptaṃ bījam ivoṣare ||
</code></pre>
<p>iti, tad dharmānuṣṭhānārthadānaśuśrūṣaṇāni sati sāmarthye yo na karoty adhyāpyaguṇāntaravirahe tadviṣayam || 1.28 ||</p>
<p><em>upanītaṃ praty āha |</em></p>
<pre><code>**daṇḍājinopavītāni mekhalāṃ caiva dhārayet |**
</code></pre>
<p>daṇḍādīni svakāryadhāraṇīyāni | tatra daṇḍasya kāryam avalambanaṃ gavādinivāraṇaṃ tamovagāhanam apsu praveśanam ityādi | ajinopavītamekhalānām adṛṣṭam | atas tāni nityaṃ dhāryāṇi | upavītaṃ brahmasūtram | manuḥ |</p>
<pre><code>brāhmaṇo bailvapālāśau kṣatriyo vaṭakhādirau |

paippalaudumbarau vaiśyo daṇḍān arhati dharmataḥ ||
</code></pre>
<p>yamaḥ |</p>
<pre><code>eteṣām apy alābhe tu sarveṣāṃ sarvayajñiyāḥ |
</code></pre>
<p>manuḥ |</p>
<pre><code>ṛjavas te tu sarve syur avraṇāḥ saumyadarśanāḥ |

anudvegakarā nṝṇāṃ satvaco 'nagnidūṣitāḥ ||

keśāntiko brāhmaṇasya daṇḍaḥ kāryaḥ pramāṇataḥ |

lalāṭasaṃmito rājñaḥ syāt tu nāsāntiko viśaḥ ||
</code></pre>
<p>tathā,</p>
<pre><code>kārṣṇarauravabāstāni carmāṇi brahmacāriṇaḥ |

vasīrann ānupūrvyeṇa śāṇakṣaumāvikāni ca ||
</code></pre>
<p>kṛṣṇamṛgarurucchāgānām ajināni brāhmaṇādayo yathākramaṃ vasīrann ācchādayeyur uttarīyāṇi kuryur ity arthaḥ | tathā ca pāraskaraḥ: <strong>[58]</strong> &ldquo;aiṇeyam ajinam uttarīyaṃ brāhmaṇasya rauravaṃ rājanyasyājaṃ gavyaṃ vā vaiśyasya sarveṣāṃ vā gavyam&rdquo; | yamaḥ: &ldquo;sarveṣāṃ rauravaśāṇakṣaumāvikāni sāmarthyād adhovastrāṇītarāṇi na&rdquo; | gautamas tu sarveṣāṃ brahmacāriṇāṃ śāṇādibhir vikalpitaṃ śuklakārpāsaṃ vastram āha: &ldquo;sarveṣāṃ kārpāsaṃ vāso &lsquo;vikṛtam&rdquo; iti | avikṛtaṃ śuklam | vasiṣṭhaḥ: &ldquo;śuklam ahataṃ vāso brāhmaṇasya kārpāsaṃ māñjiṣṭhaṃ kṣaumaṃ kṣatriyasya pītaṃ kauśeyaṃ vaiśyasya sarveṣāṃ vā tāntavam araktam | śuklaṃ kārpāsam evāhataṃ kṣaumādy api&rdquo; | manuḥ |</p>
<pre><code>kārpāsam upavītaṃ syād viprasyordhvavṛtaṃ trivṛt |

śaṇasūtramayaṃ rājño vaiśyasyāvikasūtrikam ||
</code></pre>
<p>bhṛguḥ |</p>
<pre><code>ūrdhvaṃ tu trivṛtaṃ kāryaṃ tantutrayam adhovṛtam |

trivṛtaṃ copavītaṃ syāt tasyaiko granthir iṣyate ||
</code></pre>
<p>trivṛt navasūram ity arthaḥ |</p>
<pre><code>pṛṣṭhadeśe ca nabhyāṃ ca yad vṛtaṃ vindate kaṭim |

tad dhāryam upavītaṃ syān nātilambaṃ na cocchritam ||

sadopavītinā bhāvyaṃ sadā baddhaśikhena ca |

viśikho vyupavītaś ca yat karoti na tat kṛtam ||

upavītaṃ baṭor ekaṃ dve tathetarayoḥ smṛte ||
</code></pre>
<p>baudhāyanaḥ: &ldquo;kauśaṃ sautraṃ vā tristrivṛd yajñopavītam&rdquo; | manuḥ |</p>
<pre><code>kauśaṃ trivṛt samā ślakṣṇā kāryā viprasya mekhalā |

kṣatriyasya tu maurvī jyā vaiśyasya śaṇatāntavī ||

muñjālābhe tu kartavyā kuśāśmantakabalvajaiḥ |

trivṛtā granthinaikena tribhiḥ pañcabhir eva vā ||
</code></pre>
<p>yathārṣeyaṃ granthayaḥ kāryā ity abhiprāyaḥ | paiṭhīnasiḥ: &ldquo;mauñjī mekhalāśmantakī brāhmaṇasya&rdquo; | baudhāyanaḥ: &ldquo;athainaṃ mauñjīṃ mekhalāṃ trivṛtaṃ triḥ pradakṣiṇaṃ parivyayati&rdquo; | manuḥ |</p>
<pre><code>yad yasya vihitaṃ carma yat sūtraṃ yā ca mekhalā |

yo daṇḍo yac ca vasanaṃ tat tad asya vrateṣv api || **[59]**
</code></pre>
<p>vratāni sāvitryādīni |</p>
<pre><code>mekhalājinaṃ daṇḍam upavītaṃ kamaṇḍalum |

apsu prāpya vinaṣṭāni gṛhṇītānyāni mantrataḥ || iti |

**brāhmaṇeṣu cared bhaikṣam anindyeṣv ātmavṛttaye || 1.29 ||**
</code></pre>
<p><strong>brāhmaṇeṣv anindyeṣv</strong> anibhiśastādiṣu <strong>bhaikṣaṃ</strong> prāptaṃ caret | bhikṣitam annaṃ bhikṣā, tāsāṃ samūho <strong>baikṣam</strong> | <strong>ātmavṛttaya</strong> ātmana eva vṛttyarthaṃ na parasya guruvyatiriktasya | gurus tu śiṣyaniveditaṃ bhaikṣaṃ samaśnīyād eva | yad āha āpastambaḥ: &ldquo;bhaikṣaṃ haviṣā saṃstutam | tatrācāryo devatārtha āhavanīyārthe ca taṃ bhojayitvā yad ucchiṣṭaṃ prāśnāti havir ucciṣṭam eva tat&rdquo; iti | manuḥ |</p>
<pre><code>udakumbhaṃ sumanaso gośakṛn mṛttikāṃ kuśān |

āhared yāvad arthāni bhaikṣaṃ cāhar ahaś caret ||

vedayajñaira ahīnānāṃ praśastānāṃ svakarmasu |

brahmacāry āhared bhaikṣaṃ gṛhebhyaḥ prayato 'nvaham ||

guroḥ kule na bhikṣeta na jñātikulabandhuṣu ||
</code></pre>
<p>yat tu,</p>
<pre><code>mātaraṃ vā svasāraṃ vā mātur vā bhaginīṃ nijām |

bhikṣeta bhikṣāṃ prathamaṃ yā cainaṃ na vimānayet ||
</code></pre>
<p>iti, tad upanayanāṅgabhikāviṣayam iti guroḥ kula na bhikṣetety anenāviruddham, nityabhikṣāviṣayatvād asya |</p>
<pre><code>alābhe tv anyagehānāṃ pūrvaṃ pūrvaṃ vivarjayet |

sarvaṃ vāpi cared grāmaṃ pūrvoktānām asaṃbhave ||

antyavarjaṃ mahābāho ity āha bhagavān vibhuḥ ||
</code></pre>
<p>antyaḥ śūdraḥ |</p>
<pre><code>vācaṃ niyamya prayata āmiṣaṃ cāpi varjayet |

caturvarṇyaṃ cared bhaikṣam alābhe kurunandana ||
</code></pre>
<p>alābhe trivarṇikānām iti śeṣaḥ || 1.29 ||</p>
<pre><code>**ādimadhyāvasāneṣu bhavacchabdopalakṣitāḥ |**
</code></pre>
<p>**	brāhmaṇakṣatriyaviśāṃ bhaikṣacaryā yathākramam || 1.30 ||**</p>
<p><strong>[60]</strong> baikṣaprāktanavākyaṃ <strong>bhaikṣacaryā</strong>śabdena lakṣyate | tad ādau madhye &lsquo;vasāne ca strīliṅgasaṃbuddhyantaṃ(nta)bhavacchabdayuktaṃ brāhmaṇasya kṣatriyasa vaiśyasya yathākramaṃ prayoktavyaṃ bhavati | bhavati bhikṣā dehīti brāhmaṇasya, bhikṣāṃ bhavati dehīti kṣatriyasa, bhikṣāṃ bhavatīti vaiśyasyeti siddham | prathamabhikṣām adhikṛtya bhaviṣyatpurāṇam |</p>
<pre><code>mātaraṃ vā svasāraṃ vā mātur vā bhaginīṃ nijām |

bhikṣeta prathamaṃ bhikṣāṃ yā cainaṃ na vimānayet ||

suvarṇaṃ rajataṃ ratnaṃ sā pātre 'sya vinikṣipet ||
</code></pre>
<p>smṛtyantaraṃ ca |</p>
<pre><code>bhikṣārthaṃ kāñcanaṃ vāpi pātraṃ savyena rājatam |

pitrā kṛtopanītejyo madhuparkakaras tataḥ ||
</code></pre>
<p>yamaḥ |</p>
<pre><code>hastadattā tu yā bhikṣā lavaṇaṃ vyañjanāni ca |

bhoktā tv aśucitāṃ yāti dātā svargaṃ na gacchati ||
</code></pre>
<p>manuḥ |</p>
<pre><code>parigṛhyepsitaṃ daṇḍam upasthāya ca bhāskaram |

pradakṣiṇaṃ parītyāgniṃ cared bhaikṣaṃ yathāvidhi || 1.30 ||

**kṛtāgnikāryo bhuñjīta vāgyato gurvanujñayā |**
</code></pre>
<p>**	āpośānakriyāpūrvaṃ satkṛtyānnam akutsayan || 1.39 ||**</p>
<p>kṛtam agnikāryaṃ yena sa <strong>kṛtāgnikāryaḥ</strong> | <strong>vāgyato</strong> maunī | <strong>āpośānakriyāṃ</strong> kṛtvā <strong>satkṛtya</strong> pūjayann <strong>annam akutsayann</strong> anindayan <strong>gurvanujñā</strong> bhuṅkṣveti gurvanumatyā <strong>bhuñjīta</strong> | upanayanakāla āpośānapraiṣoktā kriyāpośānakriyā | bhaikṣād ekadeśahomo &lsquo;trāgnikāryam | tad āha paiṭhīnasiḥ: &ldquo;haviṣo hutvā saṃtarpyāgniṃ samidhaṃ dattvānnaṃ yad annam admy amṛtena devā yad annam admi bahudhā virūpam iti coktvānumantrayet triḥ | sviṣṭakṛtam agnikāryaṃ kṛtvānujñāto bhuñjīta vāgyataḥ&rdquo; | tathā ca āpastambaḥ: &ldquo;prokṣitād bhaikṣād agnau hutvā bhuñjīta&rdquo; | <strong>[61]</strong> ataś cārtha(rthā)saṃnidhāv etad agnikāryaṃ saṃnihite tv ācārye &lsquo;gnikāryasthāne bhaikṣam ācāryo bhojayitavya iti tenaivoktaṃ haviṣā saṃstutam ityādinā | atra manuḥ |</p>
<pre><code>samāhṛtya tu tad bhakṣaṃ yāvad artham amāyayā |

nivedya gurave 'śnīyād ācamya prāṅmukho śuciḥ ||

āyuṣyaṃ prāṅmukho bhuṅkte yaśasyaṃ dakṣiṇāmukhaḥ |

śriyaṃ pratyaṅmukho bhuṅkte ṛtaṃ bhukta udaṅmukhaḥ ||
</code></pre>
<p>asyārthaḥ: yat prāṅmukho bhuṅkte tad āyuṣyam | āyuṣe hitam | evaṃ yaśasyam | yaḥ pratyaṅmukho bhuṅkte sa śriyaṃ prāpnoti | yas tūdaṅmukhaḥ sa ṛtaṃ satyaṃ yajñaṃ vāpnoti | evaṃ bhoktuḥ prākmukhatā nityā kāmyā ca |</p>
<pre><code>nocchiṣṭaṃ kasyacid dadyān nādyād enam athāntarā |

na caivātyaśanaṃ kuryān na cocchiṣṭaḥ kvacid vrajet ||
</code></pre>
<p>saṃvartaḥ |</p>
<pre><code>sāyaṃ prātar manuṣyāṇām aśanaṃ daivacoditam |

nāntarā bhojanaṃ kuryād agnihotrasamo vidhiḥ ||
</code></pre>
<p>vasiṣṭhaḥ |</p>
<pre><code>aṣṭau grāsā muher bhakṣyaṃ ṣoḍaśāraṇyavāsinaḥ |

dvāviṃśatir gṛhasthasya amitaṃ brahmacāriṇaḥ ||
</code></pre>
<p>āpastambaḥ: &ldquo;bhuktvā svayam amantraṃ prakṣālayen na cocchiṣṭaṃ kuryād aśakto bhūmau nikhaned apsu vā prāveśayed āryāya vā paryavadadhyād antarhitena vā śūdrāya&rdquo; || 1.31 ||</p>
<pre><code>**brahmacarye sthito naikam annam adyād anāpadi |**
</code></pre>
<p>brahmacāry anāpady ekasyānnaṃ nāśnīyāt |</p>
<pre><code>**brāhmaṇaḥ kāmam aśnīyāc chrāddhe vratam apīḍayan || 1.32 || ||**
</code></pre>
<p>brahmacārī brāhmaṇaś cet tadābhyarthitaḥ sann ekānnam anāpady api bhuñjīta | sa cec chrāddhe bhuñjīta tadā vratapīḍākaraṃ madhumāṃsādi varjayitvāśnīyāt || 1.32 ||</p>
<p><em>brahmacāriniyamān āha |</em></p>
<pre><code>**madhumāṃsāñjanocchiṣṭaṃ śuktastrīprāṇihiṃsanam |**
</code></pre>
<p>**	bhāskarālokanāślīlaparivādāṃś ca varjayet || 1.33 ||**</p>
<p>brahmacārī madhvādikaṃ varjayet | madhu māṃsaṃ śiṣṭabhojanīyam api | añjanaṃ kajjalam | ucchiṣṭaṃ svasya parasya ca guruvyatiriktasya | tathā ca vasiṣṭhaḥ <strong>[62]</strong> : &ldquo;ucchiṣṭam aguror abhojyaṃ svam ucchiṣṭam ucchiṣṭopahataṃ ca&rdquo; iti | śuktaṃ paruṣaṃ vaco &lsquo;nnaṃ vā yat kālavaśād alaṃ bhavati | strīśabdena strīviṣaye prekṣaṇālambane lakṣyete | tad āha gautamaḥ: &ldquo;strīprekṣaṇālambane maithunaśaṅkāyām&rdquo; iti | prāṇihiṃsanaṃ prāṇivadhaḥ | bhāskarālokanaṃ prasiddham | aślīlaṃ sabhānarhaṃ vacaḥ | parivādaḥ paranindāvarjanenātra varjanaviṣayaḥ | saṃkalpo vrataniyamādiśabdavācyo lakṣyate | ata evāha: &ldquo;śrāddhe vratam apīḍayan&rdquo; iti | manus tu |</p>
<pre><code>sevetemāṃś tu niyamān brahmacārī gurau vasan |

saṃniyamyendriyagrāmaṃ tapovṛddhyartham ātmanaḥ ||
</code></pre>
<p>cakāraḥ smṛtyantaropāttānām anyeṣāṃ brahmacāridharmāṇām upasaṃhārārthaḥ | tatra manuḥ |</p>
<pre><code>nityaṃ snātvā śuciḥ kuryād devarṣipitṛtarpaṇam |

devatābhyarcanaṃ caiva samidādhānam eva ca ||

varjayen madhumāṃsāni gandhamālyarasān striyaḥ |

abhyaṅgam añjanaṃ cākṣṇor upānacchatradhāraṇam ||

kāmaṃ krodhaṃ ca lobhaṃ ca nartanaṃ gītavāditam |

dyūtaṃ ca janavādaṃ ca parivādaṃ tathānṛtam ||

strīṇāṃ ca prekṣaṇālambam upaghātaṃ parasya ca |

ekaḥ śayīta sarvatra na retaḥ skandayet kvacit ||

kāmād dhi skandayan reto hinasti vratam eva tu ||
</code></pre>
<p>vraṃ brahmacaryam | yamaḥ |</p>
<pre><code>jitendriyo jitālasyo jitakrodho jitātmavān |
</code></pre>
<p>tathā,</p>
<pre><code>khaṭvāsanaṃ ca śayanaṃ varjayed dantadhavanam |

svaped ekaḥ kuśeṣv eva na retaḥ skandayet kvacit ||
</code></pre>
<p>gautamaḥ: &ldquo;varjayen madhumāṃsaṃ gandhamālyaṃ divāsvapnāñjanābhyājjanopānacchatra-kāmakrodha**[63]**lobhamohavādyavādanasnānadantadhāvanaharṣanṛttagītaparivādabhayāni | gurudarśane kaṇṭhaprāvṛtāvasaktikāpādaprasāraṇāni | niṣṭhyutahasitavijṛmbhitāvasphoṭanāni ca | strīprekṣaṇālambane maithunaśaṅkāyāṃ dyūtahīnasevām adattādānaṃ hiṃsām ācāryatatputratadīkṣitāni ca | śuktā vāco madyaṃ nityām brāhmaṇaḥ&rdquo; iti | atra snānaṃ bhogārtham | bhayaṃ paraṃ prati | kaṇṭhaprāvṛtaṃ kaṇṭhaprāvaraṇāni | avasaktikā jānunor upari karabandhaḥ | avasphoṭanam aṅgulyādyaṅgasphoṭanam | hīnasevā mūtrapurīṣāvamārjanādikā | tāṃ guror api varjayet, &ldquo;aṅgāni prakṣālayītāśuciliptāni guror api&rdquo; iti darśanāt | śuktā vācaḥ parodvegakarāṇi vakyāni | madyaṃ prasiddham | etāni brahmacārī varjayed iti saṃbandhaḥ | madyaṃ nityaṃ brāhmaṇaḥ | nityam iti vacanān madyaṃ kṛtayuādāv api brāhmaṇena varjyam | kṣatriyavaiśyābhyāṃ tu kalāv eva | yad brahmapurāṇam |</p>
<pre><code>dīrghakālaṃ brahmacaryaṃ dhāraṇaṃ ca kamaṇḍaloḥ |

sagotrād vā sapiṇḍād vā vivāho govadhas tathā ||

narāśvamedhau madyaṃ ca kalau varjyaṃ dvijātibhiḥ || iti |
</code></pre>
<p>nityaṃ sarvakālam | abrahmacāry api brāhmaṇo madyaṃ varjayed ity arthaḥ | tathā,</p>
<pre><code>adhaḥśayyāsanī pūrvotthāyī jaghanyasaṃveśī |

sarvatrāpraihatavākyo 'nyatra pātakāt ||
</code></pre>
<p>adhaḥśayyādi gurvapekṣayā | āpastambaḥ: &ldquo;ātampraśaṃsāṃ paragarhāṃ ca varjayet&rdquo; iti | tathā, &ldquo;utsannaślāgho &lsquo;ṅgāni prakṣālayītāśuciliptāni | guror asaṃsarśane&rdquo; | utsannaślāgha utsannaśobho bhaved iti śeṣaḥ | yathā gurur na paśyati tathā prakṣālayītety arthaḥ | āpastambaḥ: &ldquo;na prekṣeta nagnāṃ striyam | oṣadhivanaspatīnām ācchidya no jighret | na smayeta yadi smayetāparigṛhya smayeta, iti brāhmaṇam&rdquo; | aparigṛhya mikhaṃ pidhāya smayeteti brāhmaṇam | <strong>[64]</strong> hārītaḥ: &ldquo;hayagajarathacaityavṛkṣaviśeṣam ārohaṇaphalacayanasaṃdhisarpaṇakūpāvarohaṇamahānadyarṇavaprataraṇamahāsāhasāni varjayet&rdquo; | manuḥ |</p>
<pre><code>muṇḍo vā jaṭilo vā syād atha vā syāc chikājaṭaḥ |

nainaṃ grāme 'bhinimnocet sūryo nābhyudiyāt kvacit ||

codito guruṇā nityaṃ apracodita eva vā |

kuryād adhyayane yogam ācāryasya hiteṣu ca || iti || 1.33 ||
</code></pre>
<p><em>mānyamānanaṃ brahmacāridharmaṃ vaktuṃ mānyānāṃ lakṣaṇāni tāvad āha |</em></p>
<pre><code>**sa gurur yaḥ kriyāḥ kṛtvā vedam asmai prayacchati |**
</code></pre>
<p>garbhādhānādyā upanayanāntāḥ kriyāḥ saṃskārikā yo yasya karoti sa tasya <strong>guruḥ</strong> | etāvad eva gurulakṣaṇam | tatprasaṅgād brāhmaṇaṃ prati <strong>vedad asmai prayacchatīti</strong> vidhyantaram | niṣekādikriyānuṣṭhānasya vedadanasya cārthaprāptapaurvāparyānuvādakaḥ ktvāpratyayaḥ | paramārthatas tu dve evaite vākye | anyathā kṣatriyādeḥ svasutaṃ prati gurutvaṃ na syāt, vedadātṛtvābhāvāt | iṣyate ca kṣatriyāder api svasutaṃ prati gurutvam | anyathā kṣatriyādisutasya pitṛbhāryāṃ gacchato gurutalpagatvaṃ na syāt | ata eva manur garbhādhānādikriyākartṛtvaṃ vedadānanirapekṣaṃ gurulakṣaṇam āha |</p>
<pre><code>niṣekādīni karmāṇi yaḥ karoti yathāvidhi |

saṃbhāvayati cānnena sa vipro gurur ucyate ||
</code></pre>
<p>atrāpy annasaṃbhāvanam aucityaprāptam anūdyate na gurulakṣaṇatayā vidhīyate | vipragrahaṇaṃ ca pradarśanārthaṃna niyamārtham | tathā sati kṣatriyādir na hi guruḥ syāt | yathāvidhigrahaṇena ca śūdrāder niṣekamātrakāriṇo &lsquo;pi gurutvaṃ darśayati, tasya tāvan mātravidhānāt | evaṃ kṣatriyavaiśyāyor api | puṃsavanādiṣu karmasu kṛteṣu prayacchatīti vacanād brāhmaṇaḥ pitaiva saṃbhave saty ācāryo bhaved iti gamyate | ata eva bṛhaspatiḥ |</p>
<pre><code>evaṃ daṇḍādibhir yuktaṃ saṃskṛtya vidhivat pitā |

vedam adhyāpayed yatnāc chāstraṃ manvādikaṃ tathā ||
</code></pre>
<p>iti pitur evādhikāram āha | pitṛvyatiriktānāṃ gurutvaṃ tv aupacārikam iti darśayitum lakṣaṇābhdhānam | <strong>[65]</strong> devalaḥ |</p>
<pre><code>upādhyāyaḥ pitā jyeṣṭho bhrātā caiva mahīpatiḥ |

mātulaḥ śvaśuraś trātā mātāmahapitāmahau ||

varṇajyeṣṭhaḥ pitṛvyaś ca puṃsy ete guravaḥ smṛtāḥ |

mātā mātāmahī gurvī pitur mātuś ca sodarā ||

śvaśrūḥ pitāmahī jyeṣṭhā dhātrī ca guravaḥ striyaḥ |

ity ukto guruvargo 'yaṃ mātṛtaḥ pitṛto dvidhā ||
</code></pre>
<p>iti, tad upacāra iti mantavyam | atra ca guruvat teṣu vartitavyam iti phalam | ata evānuvartanam āha |</p>
<pre><code>anuvartanam eteṣāṃ manovākkāyakarmabhiḥ || iti |
</code></pre>
<p>guror bhāryā gurvī | mātṛtaḥ pitṛta iti bāhulyābhiprāyam | mahīpatiprabhṛtīnāṃ tadabhāvāt | manur api pūjyamātrābhiprāyeṇāha |</p>
<pre><code>alpaṃ vā bahu vā yasya śrutasyopakaroti yaḥ |

tam apīha guruṃ vidyāc chrutopakriyayā tayā ||

**upanīya dadad vedam ācāryaḥ sa udāhrtaḥ || 1.34 ||**
</code></pre>
<p>yas tu śiṣyam <strong>upanīya vedam</strong> adhyāpayati <strong>sa ācārya</strong> uktaḥ | vedaśabdenātra vidyāntarāṇy api saṃgṛhyante | tathā ca manuḥ |</p>
<pre><code>upanīya guruḥ śiṣyaṃ vedam adhyāpayed dvijaḥ |

sakalaṃ sarahasyaṃ ca tam ācāryaṃ pracakṣate ||
</code></pre>
<p>kalpaśabdeneha vyākaraṇādīny aṅgāni mīmāṃsānyāyavistarāś ca pratipādyante | kalpo vedārthaṃ kalpayati | tathā ca vyāsaḥ |</p>
<pre><code>na vedapāṭhamātreṇa saṃtoṣaṃ kārayed dvijaḥ |

pāṭhamātrāvasānas tu paṅke gaur iva sīdati ||
</code></pre>
<p>pāṭhamātrāvasāno &lsquo;rthānabhijña ity arthaḥ || 1.34 ||</p>
<pre><code>**ekadeśam upādhyayaḥ**
</code></pre>
<p>yas tu vedārthaikadeśam adhyāpayati sa tasyopādhyāyaḥ | manuḥ |</p>
<pre><code>ekadeśaṃ tu vedasya vedāṅgāny api vā punaḥ |

yo 'dhyāpayati vṛttyartham upādhyāya sa ucyate ||

	**ṛtvig yajñakṛd ucyate |**
</code></pre>
<p><strong>[66]</strong></p>
<p>yo yajñādhikāriṇā svayajñasiddhyarthaṃ parikrītaḥ san yajñakṛd bhavati sa tasya ṛtvig ity ucyate | manuḥ |</p>
<pre><code>agnyādheyaṃ pākayajñān agniṣṭomadikān makhān |

yaḥ karoti vṛto yasya sa tasyartvig ihocyate ||
</code></pre>
<p>sa ca trividhaḥ | yathāha hārītaḥ: &ldquo;kṣīrahotāhāryavṛto viśeṣavṛtaḥ&rdquo; iti | lakṣaṇāny āha: &ldquo;yo yasyāgnīn ādatte sa tasya kṣīrahotā&rdquo; | asyārthaḥ: agnyādheyasaṃbandhinām ṛtvijāṃ madhye yaḥ kaścid agnihotra ṛtvig bhavati sa kṣīrahoteti | tadāha āśvalāyanaḥ: &ldquo;svayaṃ parvaṇi juhuyād ṛtvijām eka itaraṃ kālam&rdquo; iti | &ldquo;tasyālābhe yam anyaṃ nityārthaṃ vṛṇīte sa āhāryavṛtaḥ | atha yam anyam uttarottareṣu kratuṣu vṛṇīte sa viśeṣavṛtaḥ&rdquo; | ṛtviglakṣaṇam iha prāsaṅgikam, brahmacāriṇaṃ prati tasyānupayogāt ||</p>
<pre><code>**ete mānyā yathāpūrvam**
</code></pre>
<p>ete gurvādayo mānyāḥ pūjyāḥ, yathāpūrvaṃ pūrvam anatikramya, uttarottare &lsquo;bhivādanopasaṃgrahaṇādibhir mānyā ity arthaḥ ||</p>
<pre><code>    **ebhyo mātā garīyasī || 1.35 ||**
</code></pre>
<p>ebhyo gurvādibhyo &lsquo;tyarthaṃ gauravaṃ mātaivārhatīty arthaḥ | gautamas tu mātur ācāryasya gauravam āha: &ldquo;ācāryaḥ śreṣṭho gurūṇāṃ mātety eke&rdquo; | atra ca guruśabda aupacārikaḥ | purāṇāt |</p>
<pre><code>dvau gurū puruṣasyeha pitā mātā ca dharmataḥ |

tayor api pitā śreyān bījaprādhānyadarśanāt ||

abhāva etayoḥ śreyān guruḥ samyag vicakṣaṇaḥ |

svatantrāḥ sarva evaite paratantreṣu sarvadā ||

anuśiṣṭau visarge vā vikraye ceśvarā matāḥ ||
</code></pre>
<p>evaṃ ca sati pitur mātur ācāryasya ca vipratiṣiddhārthaviṣayāyām ājñāyāṃ pitur ājñā garīyasī | tadabhāve mātus tadabhāva ācāryasya | <strong>[67]</strong> ācāryasya punar ājñā pitrājñāto &lsquo;pi garīyasīty āha manuḥ |</p>
<pre><code>utpādakabrahmadātror garīyān brahmadaḥ pitā |

brahmajanma hi viprasya pretya ceha ca śāśvatam ||
</code></pre>
<p>brahmada ācāryaḥ || 1.35 ||</p>
<p><em>brahmacaryakālasya parimāṇam āha |</em></p>
<pre><code>**prativedaṃ brahmacaryaṃ dvādaśābdāni pañca vā |**
</code></pre>
<p>**	grahaṇāntikam ity eke**</p>
<p>uktaṃ brahmacaryaṃ tat prativedaṃ pratiśākhaṃ dvādaś varṣāṇi pañca vā varṣāṇi vedasvīkārāntaṃ vā kartavyam | manuḥ |</p>
<pre><code>ṣaṭtriṃśadābdikaṃ caryaṃ gurau traividyakaṃ vratam |

tadardhikaṃ pādikaṃ vā grahaṇāntikam eva vā ||
</code></pre>
<p>ārdhikapakṣe ṣaḍvarṣāṇi, pādikapakṣe trīṇi varṣāṇi, ekavedabrahmacaryam | yamaḥ |</p>
<pre><code>guror apy avaliptasya kāryākāryam ajānataḥ |

utpathaṃ pratipannasya parityāgo vidhīyate ||

	**keśāntaś caiva ṣoḍaśe || 1.36 ||**
</code></pre>
<p>ṣoḍaśe varṣe brāhmaṇasya keśānto nāma saṃskāraḥ kartavyaḥ | kṣatriyavaiśyayos tu manūktaḥ |</p>
<pre><code>keśāntaḥ ṣoḍaśe varṣe brāhmaṇasya vidhīyate |

rājanyabandhor dvāviṃśe vaiśyasya dvyadhike tataḥ || iti |
</code></pre>
<p>janmādir eṣā varṣasaṃkhyā, garbhādiś ced vivakṣitā syād garbhaṣoḍaś ity avakṣyat, yathā garbhāṣṭama iti | kevalasaṃkhyopādāne tu janmaivāvadhiḥ, yathāṣṭame cābda iti || 1.36 ||</p>
<pre><code>**ā ṣoḍaśāc cādvāviṃśāc caturviṃśāc ca vatsarāt |**
</code></pre>
<p>**	brahmakṣatraviśāṃ kāla aupanāyanikaḥ paraḥ || 1.37 ||**</p>
<p>janmata ā ṣoḍaśād varṣād brāhmaṇasyopanayanakālaḥ, ata ūrdhvaṃ tatkālo nāstīty arthaḥ | evam ā dvāviṃśād varṣāt kṣatriyasyācaturviṃśād vaiśyasya | abhividhau cāyam ākāraḥ | yata āha vyāsaḥ |</p>
<p><strong>[68]</strong>	aupanāyanikaḥ kālaḥ paraḥ ṣoḍaśavārṣikaḥ |</p>
<pre><code>dvāviṃśatiḥ paro 'nyasya syāc caturviṃśatiḥ paraḥ ||

brāhmaṇakṣatriyaviśāṃ kālaś ced atyagād ayam |

sāvitrīpatitā vrātyā bhavanty ārthavigarhitāḥ || 1.37 ||
</code></pre>
<p><em>atikrāntopanayanakālānāṃ yad bhavati tad āha |</em></p>
<pre><code>**ata ūrdhvaṃ trayo 'py ete yathākālam asaṃskṛtāḥ |**
</code></pre>
<p>**	sāvitrīpatitā vrātyā vrātyastomād ṛte kratoḥ || 1.38 ||**</p>
<p>dvijātayo &lsquo;nupanītā yathāsaṃkhyaṃ ṣoḍaśadvāviṃśaticaturviṃśativarṣebhya <strong>ūrdhvaṃ</strong> vrātyastomākhyaṃ kratuṃ vihāya sarvadharmānadhikāriṇo bhavanti | <strong>sāvitrīpatitā vrātyā</strong> iti teṣāṃ saṃjñā | vrātyastomo nāma vrātyānāṃ prāyaścittakratuḥ | tena cohālakavratādinā kṛtaprāyaścittā upanītā dharmādhikāriṇo bhavanti, saṃvyavahāryāś cānyeṣām | yad āha manuḥ |</p>
<pre><code>naitair apūtair vidhivad āpady api hi karhicit |

brāhman yaunāṃś ca saṃbandhān ācared brāhmaṇa saha ||
</code></pre>
<p>apūtair iti vacanāt kṛtaprāyaścittaiḥ saha saṃvyavahāro na doṣāyeti gamyate | atra &ldquo;sarvadharmabahiṣkṛtāḥ&rdquo; iti tu pāṭhe dharmaśabdo dvijātidharmābhiprāyaḥ, na varṇadharmaviṣayaḥ, vrātyānāṃ varṇatvānapāyāt || 1.38 ||</p>
<p><em>atra divjātidharmabahiṣkṛtatve ketum āha |</em></p>
<pre><code>**mātur yad agre jāyante dvitīyaṃ mauñjibandhanāt |**
</code></pre>
<p>**	brāhmaṇakṣatriyaviśas tasmād ete dvijāḥ smṛtāḥ || 1.39 ||**</p>
<p>mātṛto brāhmaṇādayaḥ prathamaṃ <strong>jāyante</strong> | <strong>dvitīyaṃ mauñjibandhanāt</strong> | <strong>tasmād dvijā ete</strong> manvādibhiḥ <strong>smṛtāḥ</strong> | atra dvitīyam iti kriyāviśeṣaṇam | ato &lsquo;nupanītatvād vrātyā na dvijāḥ | tasmād dvijātidharmānadhikāras teṣām uktaḥ || 1.39 ||</p>
<pre><code>**yajñānāṃ tapasāṃ caiva śubhānāṃ caiva karmaṇām |**
</code></pre>
<p>**	veda eva dvijātīnāṃ niḥśreyasakaraḥ paraḥ || 1.40 ||**</p>
<p><strong>yajñānāṃ</strong> pañcayajñādīnāṃ <strong>tapasāṃ</strong> kṛcchracāndrāyaṇādīnām anyeṣām api śubhaphalānāṃ <strong>karmaṇāṃ</strong> madhye <strong>veda eva</strong> <strong>para</strong> utkṛṣṭo <strong>niḥśreyasakaraḥ</strong> | yajñādibhyaḥ karmabhyo <strong>[69]</strong> vedasya nirdhāraṇam anupapannam iti vedaśabdena vedādhyayanaṃ lakṣyate | tasya ca yuktaṃ yajñādīnāṃ madhye paratvaṃ niḥśreyasakaratvān niḥśreyasakarabodhakatvāc ca | tathā ca manuḥ |</p>
<pre><code>ā ha vai sa nakhyāgrebhyaḥ paramaṃ tapyate tapaḥ |

yaḥ sragvy api dvijo 'dhīte svādhyāyaṃ śaktito 'nvaham ||
</code></pre>
<p>ā nakhāgrebhyaḥ paramaṃ tapas tapyate hetyanvayaḥ | tathā |</p>
<pre><code>vedam eva japen nityaṃ yathākālam atandritaḥ |

taṃ hy asyāhuḥ paraṃ dharmam upadharmo 'sya ucyate || 1.40 ||
</code></pre>
<p><em>atra hetum āha |</em></p>
<pre><code>**madhunā payasā caiva sa devāṃs tarpayed dvijaḥ |**
</code></pre>
<p>**	pitṝn madhughṛtābhyāṃ ca ṛco &lsquo;dhīte hi yo &lsquo;nvaham || 1.41 ||**</p>
<p><strong>yo dvijaḥ</strong> pratyaham <strong>ṛco &lsquo;dhīte sa</strong> madhupayobhyāṃ <strong>devān</strong> <strong>madhughṛtābhyāṃ ca pitṝṃs</strong> tarpayati || 1.41 ||</p>
<pre><code>**yajūṃṣi śaktito 'dhīte yo 'nvahaṃ sa ghṛtāmṛtaiḥ |**
</code></pre>
<p>**	prīṇāti devān ājyena pitṝṃś ca madhunā dvijaḥ || 1.42 ||**</p>
<p><strong>yo yajūṃṣi</strong> yathāśakty <strong>adhīte sa ghṛtāmṛtair devān</strong> ājyamadhubhyāṃ ca <strong>pitṝn prīṇāti</strong> || 1.42 ||</p>
<pre><code>**sa tu somaghṛtair devāṃs tarpayed yo 'nvahaṃ paṭhet |**
</code></pre>
<p>**	sāmāni tṛptiṃ kuryāc ca pitṝṇāṃ madhusarpiṣā || 1.43 ||**</p>
<p><strong>yo &lsquo;nvahaṃ sāmāni paṭhet sa somaghṛtair devān</strong> madhusarpirbhyāṃ <strong>ca pitṝṃs tarpayet</strong> || 1.43 ||</p>
<p><strong>[70]</strong>	<strong>vākovākyaṃ purāṇaṃ ca nārāśaṃsīś ca gāthikāḥ |</strong></p>
<p>**	itihāsāṃs tathā vidyāṃ yo &lsquo;dhīte śaktito &lsquo;nvaham || 1.45 ||**</p>
<p>**	māṃsakṣīraudanamadhutarpaṇaṃ sa divaukasām |**</p>
<p>**	karoti tṛptiṃ ca tathā ptiṝṇāṃ madhusarpiṣā || 1.46 ||**</p>
<p>vākovākyaṃ praśnapratipraśnarūpo vedabhāgaḥ | purāṇaṃ prasiddham | nārāśaṃsya ṛgvedakhilagranthādhītā &ldquo;idaṃ janā upaśruta&rdquo; ityādyās tisra ṛcaḥ | gāthikā indragāthādyāḥ | itihāsā bhāratādyāḥ | vidyā madhuvidyādyāḥ | etad yaḥ pratyahaṃ yathāśakty adhīte sa māṃskṣīraudanamadhubhir devatarpaṇaṃ madhusarpiṣā ca pitṛtṛptiṃ karoti || 1.45–46 ||</p>
<pre><code>**te tṛptās tarpayanty enaṃ sarvaiḥ kamaphalaiḥ śubhaiḥ |**
</code></pre>
<p><strong>te</strong> devādyā uktena prakāreṇa <strong>tṛptās</strong> tarpayitāraṃ <strong>sarvaiḥ</strong> kāmyamānaiḥ <strong>phalais tarpayanti</strong> |</p>
<pre><code>**yaṃ yaṃ kratum adhīyīta tasya tasyāpnuyāt phalam || 1.47 ||**
</code></pre>
<p>kratupratipādako vedabhāgaḥ <strong>kratus</strong> taṃ yo &lsquo;dhīte sa <strong>tasya</strong> kratoḥ <strong>phalaṃ</strong> prāpnoti || 1. 47 ||</p>
<pre><code>**trir vittapūrṇapṛthivīdānasya phalam aśnute |**
</code></pre>
<p>**	tapasaś ca parasyeha nityaṃ svādhyāyavān dvijaḥ || 1.48 ||**</p>
<p>dhanapūrṇasy sakalabhūmidānasya trir abhyastasya parasya tapasaḥ phalaṃ tadanavaratasvādhyāyavān dvijo labhate | madhunā payasetyādīnāṃ pratyakṣaiva śrutir mūlam | sā ca brahmayajñādhyayanvidhyarthavādabhūteti brahmayajñavidhir atra kalpyaḥ | tena vinārthavādānarthakyāt | sa ca brahmacāriṇo &lsquo;pīti tatprakaraṇe vākyārambhaḥ |</p>
<pre><code>apāṃ samīpe niyato naityakaṃ vidhim āśritaḥ |

sāvitrīm apy adhīyīta gatvāraṇye samāhitaḥ || iti |
</code></pre>
<p>tataś cāsamarthaḥ sāvitryā brahmayajñaṃ kuryāt | samartha ṛgadibhiḥ || 1.48 ||</p>
<p><em>dvividhaḥ khalu brahmacārī upakurvāṇo naiṣṭhikaś ca | tatropakurvāṇasya dharmā uktāḥ | naiṣṭhikasyedānīm āha |</em></p>
<p><strong>[71]	naiṣṭhiko brahmacārī ca vased ācāryasaṃnidhau |</strong></p>
<p>**	tadabhāve &lsquo;sya tanaye patnyāṃ vaiśvānare &lsquo;pi vā || 1.49 ||**</p>
<p>upakurvāṇakabrahmacāry āśramaṃ yam icchet tam āvaset | tatra yadi brahmacaryāśramam icchet tadā naiṣṭhikabrahmacārī bhavet | niṣṭhā śarīrapātaḥ, tadavadhike brahmacarye saṃkalpaḥ kṛto yena sa naiṣṭhikabrahmacārī | sa punar ācāryasya saṃnidhau vasen na samāvarteta | ācāryābhāve tatputrasya tadabhāva ācāryapatnyās tadabhāve &lsquo;gneḥ || 1.49 ||</p>
<p><em>tatra vasato yat phalaṃ tad āha |</em></p>
<pre><code>**anena vidhinā dehaṃ sādhayan vijitendriyaḥ |**
</code></pre>
<p>**	brahmalokam avāpnoti na cehājāyate punaḥ || 1.50 ||**</p>
<p><strong>anena</strong> pūrvoktena brahmacaryacaraṇena <strong>dehaṃ</strong> dehavantam ātmānaṃ <strong>sādhayan</strong> brahmaprāptiyogyaṃ kurvan <strong>vijitendriyo</strong> vaśī caturmukhalokam <strong>avāpnoti</strong> <strong>neha</strong> saṃsāre <strong>punar ājāyate</strong> | apunarāvṛttilakṣaṇaṃ phalaṃ brahmopāsakasya sato bhavati na kevalakarmaṇaḥ | tad uktam āśramān prakṛtya chāndogye: &ldquo;sarva ete puṇyalokā bhavanti brahmasaṃstho &lsquo;mṛtatvam eti&rdquo; iti | asyārthaḥ: sarva ete brahmaskandhāś catvāro py āśramiṇaḥ puṇyalokā bhavanti | eṣāṃ madhye yo brahmasaṃstho brahmaniṣṭhaḥ so &lsquo;mṛtatvam apunarāvṛttilakṣaṇam etīti | hārītaḥ: &ldquo;dvividho brahmacārī, upakurvāṇo naiṣṭhikaś ca | tayor upakurvāṇako vyākhyātaḥ | niṣṭhāṃ ced gacched ā śarīranipātād gurāv āsīta tadabhāve gurupatnyāṃ tadabhāve guruputraṃ(tre) guruputrābhāve &lsquo;gnim evopacaret | yajñiyāḥ samidha āhṛtya saṃmārjanopalepahodbodhana-samūhanasamindhanaparyagnikaraṇaparikramopasthānahomastotranamaskārādibhir agniṃ paricaren nāgnim adhitiṣṭhen na padbhyāṃ karṣen na mukhenopadhamen nāpaścāgniṃ ca yugapad dhārayen nājīrṇabhukta ucchiṣṭo vābhyādadyān no(nā)bhyādadhed vātikrāmen na <strong>[72]</strong> niṣṭhīvet | vividhacarurhavirdānaviśeṣair āgneyair agnim ahar ahar indhetāmantrya gacched āhṛtya nivedayet tanmanāḥ śarīroparamānte brahmaṇaḥ sāyujyaṃ gacchati&rdquo; | vasiṣṭhaḥ: &ldquo;brahmacāry āśramaṃ paricared ā śarīravimokṣaṇāt | ācārye ca prete &lsquo;gniṃ paricaret saṃyatavāk caturthaṣaṣṭhāṣṭamakālabhojī bhaikṣe gurvadhīno jaṭilaḥ śikhājaṭo vā tathā trir ahno &lsquo;bhyupeyad apaḥ&rdquo; | devalaḥ: &ldquo;sakṛdbhojanaṃ sakṛd apsv avagāhanam ubhayakālam agnihotraṃ saṃdhyopāsanam aluptacarmakeśanakhatvaggandhamālyasnehābhyañjanaveṣālaṃkāra-cchatropānadvāhanalaṅghanaplavanadhāvanacikitsājyotiṣalakṣaṇavāstuvidyāmaṅgalapauṣṭika-śāntikarmagāndharvasaṅgasamayabandhanaśilpalekhyalekhanakārukarmaveśmakṣetradravya-dhanadhānyaparicchadaśastradyūtavyavahārājñābhāvalīlāparihāsapraṇayakuhakavismāpana-viḍambanavivādotsekaparivedanarodanavastinasyapādodvartanavarjam | guroḥ pūrvotthānaṃ jaghanyasaṃveśanaṃ praṇāmasaṃdiṣṭakaraṇam iṣṭaśuśrūṣā nityopāsanam apacitis tadbhāve tatputre dāreṣu vā tadvṛttir ā maraṇāt&rdquo; | yady āpadi kṣatriyādir gurur bhavati tadā tatra nātyantikavāsaḥ | tathā brāhmaṇe &lsquo;py adhyāpanam akurvāṇe | yad āha manuḥ |</p>
<pre><code>nābrāhmaṇo gurau śiṣyo vāsam ātyantikaṃ vaset |

brāhmaṇe cānanūcāne kāṅkṣan gatim uttamām ||
</code></pre>
<p>na brahmavarasmṛter agnihotrādigṛhasthadharmavidhāyakaśrutivirodho vācyaḥ, bhinnaviṣayatvāt | yo hi strīrāgavaśāt kṛtavivāhas tadviṣayāgnihotrādiśrutiḥ | brahmacaryasmṛtis tu vairāgyād andhatvādidoṣād vā vivāhānadhikṛtapuruṣaviṣayā | ata eva pākṣikatvena naiṣṭhikatvam āha manuḥ |</p>
<pre><code> nābrāhmaṇe gurau śiṣyo vāsam ātyantikaṃ vaset |

brāhmaṇe cānanūcāne kāṅkṣan gatim uttamām || 
</code></pre>
<p>na brahmacaryasmṛter agnihotrādigṛhasthadharmavidhāyakaśrutivirodho vācayaḥ, bhinnaviṣayatvāt | yo hi strīrāgavaśāt kṛtavivāhas tadviṣayāgnihotrādiśrutiḥ | brahmacaryasmṛtis tu vairāgyād andhatvādidoṣād vā vivāhānadhikṛtapuruṣaviṣayā | ata eva pākṣikatvena naiṣṭhikatvam āha manuḥ |</p>
<pre><code>yadi tv ātyantikaṃ vāso rocayeta gurau kule |

yuktaḥ paricared enam ā śarīravimokṣaṇāt || iti |
</code></pre>
<p>tathā ca viṣṇuḥ |</p>
<pre><code>kubjavāmanajātyandhaklībapaṅgvārtarogiṇām |

vratacaryā bhavet teṣāṃ yāvajjīvam anaṃśataḥ || iti |. **[73]**
</code></pre>
<p>na ca vivāhādikāriṇām anāśramiṇām eva japatapaḥparāyaṇānām apy avasthānam ucitam ity āha dakṣaḥ |</p>
<pre><code>anāśramī naiva tiṣṭhed abdam ekam api dvijaḥ |

āśrameṇa vinā tiṣṭhan prāyaścittīyate hi saḥ ||

jape home tathā dāne svādhyāye ca rataḥ sadā |

nāsau phalam avāpnoti kurvāṇo 'py āśramāc cyutaḥ ||
</code></pre>
<p>āśramād āśramāntaragamanenottaraṃ parigṛhya pūrvaṃ na parigṛhṇīyād iti sa evāha |</p>
<pre><code>trayāṇām ānulomyaṃ syāt prātilomyaṃ na vidyate |

prātilomyena yo yāti na tasmāt pāpakṛttamaḥ || iti || 1.50 ||
</code></pre>
<p>**iti śrīvidyādharavaṃśaprabhavaśrīśilāhāranarendrajīmūtavāhanānvayaprasūta-śrīmadaparādityadevaviracite yājñavalkīyadharmaśāstranibandhe **</p>
<p><strong>brahmacārikāṇḍaṃ (prakaraṇaṃ) samāptam</strong></p>
<p><strong>atha saṭīkayājñavalkyasmṛtau</strong></p>
<p><strong>vivāhaprakaraṇam</strong></p>
<p><em>sarvasādhāraṇatvena brahmacāriprakaraṇam uktam | adhunāvasaraprāptā gṛhasthadharmā ucyante | te ca,</em></p>
<p>_	apatnīko naro bhūpa karmayogyo na jāyate |_</p>
<p>_	brāhmaṇaḥ kṣatriyo vāpi vaiśyaḥ śūdra &lsquo;pi vā nṛpa ||_</p>
<p>_	patnī dharmārthakāmānāṃ kāraṇaṃ pravaraṃ nṛṇām ||_  **[74]**</p>
<p><em>ityādidarśanād bhāryayā vinā na bhavanti | sā ca snānottarakālabhāvinīty āha |</em></p>
<pre><code>**gurave tu varaṃ datvā snāyād vā tadanujñayā |**
</code></pre>
<p>**	vedaṃ vratāni vā pāraṃ nītvā hy ubhayam eva vā || 1.51||**</p>
<p>pūrvoktena nyāyena <strong>vedaṃ vratāny ubhayaṃ vā pāraṃ nītvā</strong> samāpya <strong>snāyāt</strong> | eteṣāṃ ca pakṣāṇāṃ śaktikālādyapekṣayā vyavasthā | yadi bhikṣāṭanādyaśakto vyādhitatayā rājadaivikādyabhibhavāsamarthaḥ, tadā vedaṃ kevalaṃ vratāny eva vā kevalāni samāpya snāyāt | ata eva vidyāsnātako vratasnātako vidyāvrasnātako iti traividhyaṃ smaryate | atas tasya snānapariṇayanottarakālam adhyayanasamāpanaṃ tadarthajñānaṃ vā | ata eva vakṣyati,</p>
<pre><code>karma smārtaṃ vivāhāgnau kurvīta pratyahaṃ gṛhī |
</code></pre>
<p>iti prakramya,</p>
<pre><code>vedārthān adhigacchet tu śāstrāṇi vividhāni ca || iti |
</code></pre>
<p>vedārthajñānaṃ cāvaśayaṃ kāryam | tathā ca vyāsaḥ |</p>
<pre><code>na vedapāṭhamātreṇa saṃtoṣaṃ kārayed dvijaḥ |

pāṭhamātrāvasāno hi paṅke gaur iva sīdati ||

yathā paśur bhāravāhī na tasya labhate phalam |

dvijas tathārthānabhijño na vedaphalam aśnute ||

vedasyādhyayanaṃ sarvaṃ dharmaśāstrasya cāpi yat |

ajānato 'rthaṃ tat sarvaṃ tuṣāṇāṃ kha(ka)ṇḍanaṃ yathā ||

yo 'dhītya vidhivad vedaṃ vedārthaṃ na vicārayet |

sa sānvayaḥ śūdrasamaḥ pātratāṃ na prapadyate ||

adhītya yat kiṃcid api vedārthādhigame rataḥ |

svargalokam avāpnoti dharmānuṣṭhānavid dhi saḥ ||

śrutahīnam adhīte yan neha nāmutra tad bhavet |

śrutaṃ tu kevalam api samuddārāya kalpate ||

samuccitaṃ stokam api śrtuādhītaṃ viśiṣyate |

trayāṇām api varṇānāṃ kevalādhyayanād dvijāt ||

jñānaṃ karma ca saṃyuktaṃ muktyarthaṃ kathitaṃ yathā |
</code></pre>
<p><strong>[75]</strong>	adhītaśrutasaṃyuktaṃ tathā śreṣṭhaṃ na kevalam ||</p>
<pre><code>pāṭhamātrārditān nityaṃ dvijātīṃś cārthavarjitān |

paśūn iva ca tān prājño vāṅmātreṇāpi nārcayet ||

ṛkpādam apy adhītyādau nyāyatas tu tadarthavit |

viśiṣyate śrutaṃ yasmād garīyo dharmasādhanam ||
</code></pre>
<p>śrutiś ca |</p>
<pre><code>sthāṇur ayaṃ bhārahāraḥ kilābhūd adhītya vedaṃ na vijānāti yo 'rtham |

yo 'rthajña it sakalaṃ bhadram aśnute nākam eti jñānavidhūtapāpmā ||
</code></pre>
<p>śuṣkavṛkṣaṃ sthāṇum āhuḥ | sa yathāropitatṛṇādibhārākrānto bhavati, na ca bharabhṛtiṃ bhārabhogaṃ vā cetayamāno labhate, kevalaṃ bhārādhārabhāvāj jantur eva bhārabhāg bhavati, tathāyaṃ bhavati — yo vedādhyayanena dhāraṇāvasānena kadarthitātmāpi tadabhidheyaṃ karmāvabodhādi pradhānaprayojanānurañjitavidhyarthavādamantranāmadheyādivibhāgena na jānāti tajjñāne &lsquo;py adyāpy ayatamānaḥ | ya idānīṃ niṣpannārthāvabodhaḥ so &lsquo;dhikṛtatvāt karmapāripūrṇyāt pramādeśu prāyaścittajāgaraṇāc ca svakarmanaipuṇyāc ca sākalyena puṇyaphalaṃ kuśalaṃ dṛṣṭam aśnute | nākaṃ ca satyalokāntam adṛṣṭapuṣṭyā prāpnoty arthajñānajanitānuṣaṅgikadharmāṃśena kṣapitadṛṣṭādṛṣṭagataparipanthināśanādidoṣadūṣakopāttadūrita iti | tathā |</p>
<pre><code>uta tvaḥ paśyan na dadarśa vācam uta tvaḥ śṛṇvan na śṛṇoty enām |

uto tvasmai tanvaṃ visasre jāyeva patya uśasī suvāsāḥ ||
</code></pre>
<p>asyārthaḥ: api khalv ekaḥ paśyann api na paśyati, api khalv ekaḥ śṛṇvann api na śṛṇoti, enām avidvān vācaṃ mahārthām | uto tvasmai tanvaṃ visasre tanuṃ vivṛṇute jāyeva patya uśatī suvāsāḥ | tad yathā jāyā patye kāmayamānā suvāsāḥ svam ātmānaṃ vivṛṇute, evaṃ vāg vāgvide svam ātmānaṃ vivṛṇute | manuś ca,</p>
<pre><code>yad adhītam avijñātaṃ nigadenaiva śabdyate |

anagnāv iva śuṣkaidho na tajjvalati karhicit ||
</code></pre>
<p>ityādi | api ca smārtasya gṛhyādiparijñānamātrāpekṣitatvān na ca tatparijñānam anyaśāstraśravaṇādinā <strong>[76]</strong> na bhavati | tasya karmakramādyavabodhamātrāpekṣitatvāt | yadi śāstrāntaraśravaṇād vinā sarvatra nādhikriyate, tadāgnikāryādāv apy anadhikāro brahmacāriṇaḥ syāt | tena yad yat karoti tat taj jñātvā na yugapaj jñātveti | tasmāj jñātvā cānuṣṭhānam ity ayam api vidhiḥ parigṛhīto bhavati | kathaṃ snāyād ity āha: <strong>gurave</strong> pūrvoktāya <strong>varam</strong> abhilaṣitaṃ kātyāyanādyuktam: &ldquo;gaur brāhmaṇasya varo grāmo rājanyasyāśvo vaiśyasya&rdquo; ityādi gurvarthāharaṇaśaktādiviṣayam, tadanyādiviṣayam:</p>
<pre><code>dhānyaṃ vāsāṃsi śākaṃ ca gurave prītim āharet | 
</code></pre>
<p>ityādi manvādilakṣitaṃ vā datvā, <strong>tadanujñayā</strong> vādattavaro &lsquo;pi | ata eva gautamaḥ: &ldquo;vidyānte gurur arthena nimantryaḥ kṛtānujñāta(na)sya vā snānam&rdquo; iti | vedapāranayanaṃ samuccaya eva vedādhyayanasya tadarthajñānena saha | ata eva &ldquo;vedam adhītya cchandoviṣayān arthān buddhvā snāyāt&rdquo; iti smaryate | manur api |</p>
<pre><code>tapoviśeṣair vividhair vrataiś ca vidhicoditaiḥ |

vedaḥ kṛtsno 'dhigantavyaḥ sarahasyo dvijanmanā || iti |
</code></pre>
<p>adhigantavyo granthato &lsquo;rthataś ceti darśayati | vrataiś ca pūrvoktair varjayen madhumāṃsagandhamālyānī(sānī)ityādipratipāditaiḥ | tataś ca yad uktaṃ bhaṭṭena,</p>
<pre><code>tasmād gurukule tiṣṭhan madhumāṃsādi varjayan |

jijñāsenāviruddhatvād dharmam ity avagamyate ||
</code></pre>
<p>iti, tad anena virudhyate, teṣāṃ samāvartanādhikatvāt | ata eva,</p>
<pre><code>agnīndhanaṃ bhaikṣacaryam adhaḥśayyāṃ guror hitam |

ā samāvartanāt kuryāt kṛtopanayano divjaḥ |
</code></pre>
<p>iti niyamyate | na ca,</p>
<pre><code>gurugehād anāvṛttaḥ snātako hi na kathyate |
</code></pre>
<p>iti snāne samāvartanabhrāntiḥ kāryā,</p>
<pre><code>guruṇānumataḥ snātvā samāvṛtto yathāvidhi |

udvaheta dvijo bhāryāṃ savarṇāṃ lakṣaṇānvitām ||
</code></pre>
<p>iti bhedasmaraṇāt | snātakaś ca manvādibhiḥ pradarśitaḥ |</p>
<pre><code>taṃ pratītaṃ svadharmeṇa brahmadāyaharaṃ pituḥ |

sragviṇaṃ talpa āsīnam arhayet prathamaṃ gavā || iti |. **[77]**
</code></pre>
<p>taṃ snātakaṃ dārasaṃgrahābhimukhatayā pratītaṃ pitur brahmadāyaharam, brahma vedaḥ | anena tasyādhyayanayogaḥ khyāpyate | dāyo riktham | anena tasya yogyastvam ucyate | anyathā sarvarṇāputro &lsquo;py anyāyavṛtto na labhate keṣām iti tadabhāvaḥ | pitur dravyābhāve pratigrahādināpy avāpya pāṇigrahaṇaṃ kartavyaṃ pāṇigrahaṇādi gṛhyaṃ paricaret | anyathā pākayajñāder asiddhaḥ, tasya dravyamūlatvāt | ata eva gautamaḥ: &ldquo;dravyādānaṃ vivāhasiddhyartham&rdquo; iti | sragvigrahaṇaṃ vibhūṣaṇaprāptyartham | talpaṃ śayanam | tatrastham arhayet pūjayet prathamaṃ gavā | gośabdena madhuparkaṃ lakṣayati, &ldquo;ṛtvijo vṛtvā madhuparkam āharet snātakāyopasthitāya rājñe ca&rdquo; iti smaraṇāt | sa ca gāṃ vedayate kuruteti kārayiṣyann utsṛjety utprekṣann iti dvidhā bhavati | snātakaś ca navadhā bhidyate, saṃkalpabhedāt | tathāha manuḥ |</p>
<pre><code>sāṃtānikaṃ yakṣyamāṇam adhvagaṃ sārvavedasam |

gurvarthapitṛmātrarthasvādhyāyārthyupatāpinaḥ |

navaitān snātakān vidyād brāhmaṇān dharmabhaikṣukān || 1.51 ||
</code></pre>
<p><em>tataḥ kim ity āha |</em></p>
<pre><code>**aviplutabrahmacaryo lakṣaṇyāṃ striyam udvahet |**
</code></pre>
<p>**	ananyapūrvikāṃ kāntām asapiṇḍāṃ yavīyasīm || 1.52 ||**</p>
<p>naiva viplutaṃ brahmacaryaṃ yasya | viplutiḥ skhalanam | tatsaṃbhave tu prāyaścittī na tv avivāhyaḥ kiṃ tv ayaṃ viśeṣaḥ | yadi snānād adho viplutas tadāvakīrṇiprāyaścittam,</p>
<pre><code>avakīrṇī bhaved gatvā brahmacārī tu yoṣitam |
</code></pre>
<p>iti smaraṇāt | snānād ūrdhvaṃ yadi punas tadā sāmānyam,</p>
<pre><code>madyapāsatyavṛttā ca pratikūlā ca yā bhavet |

vyādhitā cādhivettavyā ||
</code></pre>
<p>tathā,</p>
<pre><code>bhāryāyai pūrvamāriṇyai datvāgnīn antyakarmaṇi |

punar dārakriyāṃ kuryāt ||
</code></pre>
<p>ityādismaraṇadarśaṇāt prāptasya punar vivāhasya viplutabrahmacaryatvāpatter aprāptir mā <strong>[78]</strong> prasāṅkṣīd ity atrāviplutabrahmacarya iti padaṃ pūrvatra snānakartur viśeṣaṇīyam | lakṣaṇair yuktām | lakṣaṇāni bāhyābhyantarāṇi | bāhyāni kāyasvarādigatāni | yathāha manuḥ |</p>
<pre><code>avyaṅgāṅgīṃ saumyanāmnīṃ haṃsavāraṇagāminīm |

tanulomakeśadaśāṃ mṛdvaṅgīṃ cārubhāṣiṇīm || iti | 
</code></pre>
<p>daśāṃ daśanām ity artha iti | <strong>lakṣaṇyām</strong> ity etasmād eva viparīto tu tyājyā, yathā |</p>
<pre><code>nodvahet kapilāṃ kanyāṃ nādhikāṅgīṃ no rogiṇīm |

nālomikāṃ nātilomnīṃ na vācāṭāṃ na piṅgalām || iti |
</code></pre>
<p>tathā nāmato &lsquo;pi varjyā, yathā vā |</p>
<pre><code>devanāmnīṃ nadīnāmnīṃ śailagandharvanāmikām |

ṛkṣavṛkṣanadīnāmnīṃ dārārthe parivarjayet || iti |
</code></pre>
<p>yathā |</p>
<pre><code>narkṣavṛkṣanadīnāmnīṃ nāntyaparvatanāmikām |

na pakṣyahipuṣpanāmnīṃ na vibhīṣaṇanāmikām ||
</code></pre>
<p>yadā punar abhyantarāṇi sūkṣmāni bhavanti tadā āśvalāyanoktā parīkṣā kāryā, tatra &ldquo;buddhirūpalakṣaṇasaṃyuktām&rdquo; ity uktvā svayam eva codyaṃ kṛtam &ldquo;lakṣaṇāni durjñānāni&rdquo; it, tasyottaram: &ldquo;aṣṭau piṇḍān kṛtvā, ṛtam agre prathamam jajñe ṛte satyaṃ pratiṣṭhitam | yadi ca kumāry abhijātā tad iyam iha pratipadyatāṃ yat satyaṃ tad dṛśyatām iti piṇḍān abhimantrya kumārīṃ brūyād eṣām ekaṃ gṛhāṇeti | kṣetrāc ced ubhayataḥ satyād gṛhṇīyād annavaty asyāḥ prajā bhaviṣyatīti vidyāt | goṣṭhāt paśumatī | vedipurīṣād brahmavarcasvinī | avināśino hradāt sarvasaṃpannā | devanāt kitavī | catuṣpathād vipravājinī | iriṇād adhanyā | śmaśānāt patighnī&rdquo; iti | ananyapūrvikāṃ naivānyasmai yā pūrvaṃ dattā | etac ca vāgdattāviṣayaṃ veditavyaṃ na saṃskṛtāviṣayam, tasyāḥ punarbūtvāt | yathāha manuḥ |</p>
<pre><code>yasyā mriyeta kanyāyā vācā satye kṛte patiḥ |

tām anena vidhānena nijo vindeta devaraḥ ||  **[79]**
</code></pre>
<p>na ca tatra dānaṃ nivṛttam ity āśaṅkanīyam,</p>
<pre><code>adbhir vācā ca dattāyāṃ mriyetādau varo yadi |

na ca mantropanītā syāt kumārī pitur eva sā ||
</code></pre>
<p>iti vasiṣṭhasmaraṇāt | evaṃ balād apahṛtāyām api veditavyam,</p>
<pre><code>balād apahṛtā mantrair api na saṃskṛtā |

anyasmai vidhivad deyā yathā kanyā tathaiva sā ||
</code></pre>
<p>iti tenaivoktatvāt | etac ca prāyaścittotarakālaṃ veditavyam | kāntāṃ snātakasya kamanīyatvān manonayanānandadāyinīm | etac ca maṅgalādinirākaraṇena vidhīyate, &ldquo;yatra manaḥsaktis tām udvahet&rdquo; it vidhānāt | asapiṇḍānāṃ sāpiṇḍyaṃ vakṣyati | yavīyasīṃ janmataḥ pramāṇato &lsquo;pīty eke | vasiṣṭhaḥ: &ldquo;gṛhastho vinītakrodhaharṣo guruṇānujñātaḥ snātvāsamānārṣeyīm aspṛṣṭamaithunām avaravayasaṃ sadṛśīṃ bhāryāṃ vindeta&rdquo; | gṛhastha it bhāvini bhūtavad upacāras taddharmaprāptyarthaḥ | tenākṛtadāro &lsquo;pi gārhasthyasaṃkalpavān āśramāntarān nivṛtto gṛhasthadharmeṣv adhikriyate | na ca &ldquo;brahmacārī bhūtvā gṛhī bhaved gṛhī bhūtvā vanī bhaved vanī bhūtvā pravrajet&rdquo; iti niyamyate, aniyamenāśramāntarasvīkāradarśanāt | tathā ca nṛsiṃhapurāṇam |</p>
<pre><code>gurave dakṣiṇāṃ datvā sā (sa) yam icchet tam āvaset |

viraktaḥ pravrajed vidvān || iti |
</code></pre>
<p>viṣṇupurāṇaṃ ca |</p>
<pre><code>gṛhītavidyo gurave datvātha gurudakṣiṇām |

gārhasthyam icchan bhūpāla kuryād dāraparigraham ||

brahmacaryeṇa vā kālaṃ kuryāt saṃkalpapūrvakam |

guroḥ śuśrūṣaṇaṃ kuryāt tatputrāder athāpi vā ||

vaikhānaso vāpi bhavet parivrāḍ atha vecchayā || iti || 1.52 ||
</code></pre>
<p><em>viśeṣāntarāṇy āha |</em></p>
<pre><code>**arogiṇīṃ bhrātṛmatīm asamānārṣagotrajām |**
</code></pre>
<p>**	pañcamāt saptamād ūrdhvaṃ mātṛtaḥ pitṛtas tathā || 1.53 ||**</p>
<p><strong>arogiṇīm</strong> adīrgharogopasṛṣṭām | <strong>bhrātṛmatīṃ</strong> putrikātvabhayāt | yathāha manuḥ |</p>
<p><strong>[80]</strong>	yasyās tu na bhaved bhrātā na vijñāyet vā pitā |</p>
<pre><code>nopayaccheta tāṃ prājñaḥ putrikādharmaśaṅkayā ||
</code></pre>
<p>ity anena guptāpi putrikā bhavati | na kevalaṃ yā paribhāṣya dīyate:</p>
<pre><code>asyāṃ yo jāyate putraḥ sa me putro bhaviṣyati |
</code></pre>
<p>iti ratiputraphalā bhāryā yadi putro &lsquo;nyasya bhavati tadaikāṅgavaikalyam | putrikāṃ vakṣyati | asamānārṣagotrajām ity [samānārṣajām?] asamānagotrajām iti [c?] veditavyam | tataś ca sagotrāyāḥ sagotratvenaiva niṣedho na samānārṣāpekṣayā | evaṃ samānārṣāpi sa(na) gotram apekṣate | ata eva gautamaḥ: &ldquo;asamānapravarair vivāhaḥ&rdquo; iti | samānatā ca nāmataḥ saṃkhyātaś ca samuccayena bhavati na tadvaiṣamye | yatrāpi saṃkhyāsāmya. ekasya dvayor vānyatvaṃ tatrāpy asamānataiva | yatra punar āṅgirasāmbarīṣayauvanāśveti māndhātāmbarīṣayauvanāśveti vikalpena ṛṣayo bhavanti tatrāpi varjyā, samatvasya pākṣikatvāt | na cāsamānārṣagrahaṇaṃ gotraviśeṣaṇam | &ldquo;asamānapravarair vivāhaḥ&rdquo; iti bhedasmaraṇāt,</p>
<pre><code>pariṇīya sagotrāṃ tu samānapravarāṃ tathā |

tyāgaṃ kṛtvā dvijas tasyās tataś cāndrāyaṇaṃ caret ||
</code></pre>
<p>iti pṛthakprāyaścittāc ca | tyāgaś copabogasya na tu tasyāḥ | tathāha sumantuḥ: &ldquo;mātulasutāṃ paitṛṣvaseyīṃ samānārṣagotrāṃ ca pariṇīya cāndrāyaṇaṃ caret | parityajyaināṃ bibhṛyāt&rdquo; iti, etac cāmatipūrvaṃ(rve) veditavyam | &ldquo;sagotrāṃ ced amatyopagacched bhātṛvad enāṃ bibhṛyāt prajātāṃ cet kṛcchrābdapādaṃ caret&rdquo; iti baudhāyanaḥ | matipūrve gurutaram | yathāha gautamaḥ: &ldquo;mātṛpitṛyonisaṃbaddhāgas tena nāstikaninditakarmābhyāsipatitātyāgyapatitatyāginaḥ patitāḥ&rdquo; iti | manur api |</p>
<pre><code>jñātitvenānupeyās tāh patati hy upayann adhaḥ || iti |
</code></pre>
<p>tataś ca patitotpannaḥ patito bhavatīti labhyata eva | <span style="text-decoration:underline;">nanu</span> sagotranirākaraṇenaiva sapiṇḍaniṣedhe prāpte kim iti bhedenādhastane śloke &ldquo;asapiṇḍāṃ yavīyasīm&rdquo; <strong>[81]</strong> ity uktam | <span style="text-decoration:underline;">na</span> | etat tatsaṃtatijāyā nirākaraṇārtham | itarathāsamānārṣagotrajā tatstrīsaṃtatijā pariṇeyā bhavet | eṣā cāsapiṇḍatā mātṛpakṣe &lsquo;pi veditavyā | yathāha manuḥ |</p>
<pre><code>asapiṇḍā ca yā mātur asagotrā ca yā pituḥ |

sā praśastā dvijātīnāṃ dārakarmaṇi maithune ||
</code></pre>
<p>naiva sapiṇḍā mātur yā | cakārāt pituś ca | &ldquo;asagotrā ca yā&rdquo; ity etāvaty ucyamāne yat pitur grahaṇaṃ karoti tat kṣetrikāputrābhiprāyeṇa | anyathā</p>
<pre><code>yasya te bījato jātās tasya te netarasya tu |
</code></pre>
<p>iti tat sagotrāyā vivāhyatvaṃ syāt | sā praśastā, kva, dārakarmaṇi, yad dārair vinā na bhavati | tac ca vacanād eva mā bhūd ity āha — maithune, mithunanirvartye yad ekaikasya nirvartya na bhavati pākayajñādikam | ata eva āpastambaḥ: &ldquo;pāṇigrahaṇād dhi sahatvaṃ karmasu&rdquo; iti | sahagrahaṇaṃ balīvardavat samānādhikāra iti darśanārtham | tataś ca bhartrāsau bhartavyāhaṃ dānādikaṃ nirvartayāmi tvam api saṃkalpaṃ kurviti, tayāpi tathaiva kāryam anyathā doṣa iti sahādhikāraḥ | ataś caikaphalabhoktṛtvaṃ phalāntaroddbhūtibādhaś ca | &ldquo;asapiṇḍā ca yā mātuḥ&rdquo; iti mātulādisutāpariṇayaniṣadhaḥ | mātuḥ sapiṇḍatvāt |</p>
<pre><code>pañcamāt saptamād ūrdhvaṃ mātṛtaḥ pitṛtas tathā |
</code></pre>
<p>iti mātṛkulān mātāmahaprabhṛtīn pañca puruṣān atītyodvāhaḥ kāryaḥ kartavya ity arthaḥ | evaṃ sapta pitṛkulāt | atra &ldquo;na bhāryāṃ vindeta&rdquo; ity adhikāre viṣṇuḥ: &ldquo;mātṛtas tv ā pañcamāt puruṣāt pitṛtaś cāsaptamāt&rdquo; iti | <span style="text-decoration:underline;">nanu</span> &ldquo;asapiṇḍām&rdquo; ity uktam eva kim arthaṃ punar ucyate &ldquo;saptamāt pitṛtaḥ&rdquo; iti | <span style="text-decoration:underline;">satyam</span> | kiṃ tu baijino &lsquo;pi saptamād iti niyamārtham | yathāha gautamaḥ: &ldquo;ūrdhvaṃ tu saptamāt pitṛbandhubhyo baijinaś ca mātṛbandhubhyaḥ pañcamāt&rdquo; iti | nārado &lsquo;pi |</p>
<pre><code>saptamāt pañcamād arvāg bandhubhyaḥ pitṛmātṛtaḥ |

avivāhyā sagotrā ca samānapravarā tathā ||
</code></pre>
<p>paiṭhīnasiś ca: &ldquo;asamānārṣeyīṃ kanyāṃ varayet | pañca mātṛtaḥ pariharet | sapta pitṛtaḥ | trīn mātṛtaḥ pañca pitṛto vā&rdquo; iti | atra ca samānajātīye pañca | asamānajātīye trīn iti vyavasthito vikalpaḥ | na ca saptame pañcame vā bhavati vivāhyā | yathā,</p>
<pre><code>saptame pañcame caiva yeṣāṃ vaivāhikī kriyā |

ye ca saṃtānajās te 'pi patitāḥ śūdratāṃ gatāḥ ||
</code></pre>
<p>iti viṣṇuḥ | kiṃ ca yady asamānagotratvān mātulasutāpariṇayanaṃ tadā mātṛṣvasā(sṛ)duhitur api syāt, samānanyāyāt | etad yadi smṛtīnām eva kevalānāṃ prāmāṇyam | yāvatā śiṣṭasyāpi prāmāṇyam | yathāha manuḥ |</p>
<pre><code>vedo 'khilo dharmamūlaṃ smṛtiśīle ca tadvidām |

ācāraś caiva sādhūnāṃ vedavit smṛtiśīlatā ||
</code></pre>
<p>vyatirekeṇa sādhūnām ācāraṃ darśayati yena tasya śāstravirodhe &lsquo;pi prāmāṇyaṃ syāt | itarathā śīlaṃ ceṣṭitam ācāraś caiva sādhūnām iti bhedena grahaṇaṃ na syāt | sādhavaś ca darśitāḥ |</p>
<pre><code>nyāyenādhigato yais tu vedaḥ saparibṛṃhaṇaḥ |

te śiṣṭā brāhmaṇā jñeyāḥ śrutipratyakṣahetavaḥ || iti |
</code></pre>
<p>na ca tatra vedavido na santi na ca tair etan na caritam | yathā ca baudhāyanena spaṣṭam evaṃvidhasyācarasya prāmāṇyaṃ darśitam: &ldquo;pañcavidhā vipratipattiḥ | dakṣiṇato &lsquo;nupanītena bhāryayā ca saha bhojanaṃ paryuṣitabhojanam ucchitṣṭabhojanaṃ pitṛṣvasā(sṛ)mātuladuhitṛpariṇayanam iti | tathottarataḥ pañca | ūrṇāvikrayaḥ śīdhupānam ubhayatodadbhir vyavahāra āyudhīyakaṃ samudrayānam iti | itara itarasmin kurvan duṣyatītara itarasmin deśe prāmāṇyād ity ācārabalenaiva prāmāṇyam uktaṃ syāt | etad yady anantaraṃ na brūyān mithyaitad iti gautamaḥ | ubhayaṃ tv etan nādriyeta | śiṣṭasmṛtivirodhāt&rdquo; iti | smṛtivirodhaś ca darśitaḥ: &ldquo;ūrdhvaṃ mātṛbandhubhyaḥ pañcamāt&rdquo; iti | &ldquo;śiṣṭaḥ punar akāmātmā&rdquo; iti vasiṣṭhasmaraṇāt | na śiṣṭāḥ kāmakāreṇa śāstravirodhe pravartante | <strong>[83]</strong> gautamagrahaṇam ekavākyapratipādanārtham, anirākaraṇāt | tathā ca vasiṣṭhaḥ: &ldquo;deśakulācārā āmnāyāviruddhāḥ pramāṇam&rdquo; iti | āmnāyo vedaḥ | tadavirodho &lsquo;stīti cet, <span style="text-decoration:underline;">naitat</span>, bhaginyādigamane &lsquo;pi tadavirodhadarśanād atiprasakteḥ | tasmān nāndhaparamparayā nyāyāgatasya vyavahārasya prāmānyam | yad api,</p>
<pre><code>āyāhīndra patibhir īḷetebhir yajñam imaṃ no vājasātau juṣasva |

tṛptāṃ jahur mātulasyeva te tava bhagaḥ paitṛṣvaseyīm apām ivaughaḥ ||
</code></pre>
<p>iti tanmantrāṇām avidhāyakatve saty api pariṇayananirākaraṇam dyotyate | katham | kaścit prārthyate | āyāhīndrāsmadīyaṃ yajñam anyair api somapatibhir īḷitebhiḥ stotrārhaiḥ saha | āgatya ca vājasātau somarūpānnabhojanaprastāve juṣasva | somam iti saṃbadhyate | evaṃ prārthyendrastutyarthaṃ svarūpānuvādaṃ karoti — ye te somapatayo bhavatā sahāyātās te sakṛtsomapānena tṛptāḥ santaḥ somaṃ jahus tyaktavantaḥ | kim iva, yathā paitṛṣavaseyīṃ bhaginīṃ bhāryātvenātyantānabhilaṣaṇīyāṃ tyajanti svakīyamātulasya saṃbandhāyogyatayā, tadvad bhavaduddeśena somaṃ tyaktvanto nirākāṅkṣatayā | tava punar ayaṃ somabhāgo &lsquo;pām ivaughaḥ sātatyenākarmasamāpter iti | tataś cānena pratiṣedho darśitaḥ | yad api śrutau: &ldquo;tṛtīyaṃ puruṣaṃ gacchāmahe&rdquo; iti | tad api snugvyūhanaparatvenānyārthatvā(v)t } api ca &ldquo;prajāpatiḥ svāṃ duhitaram abhidhyāyat tasyāṃ reto &lsquo;vākirat&rdquo; ityādiśravaṇād atiprasaktiṃ karoti | prāyaścittadarśanāc ca |</p>
<pre><code>paitṛṣavaseyīṃ bhaginīṃ svasrīyāṃ matur eva ca |

mātuś ca bhrātur āptāṃ ca gatvā cāndrāyaṇaṃ caret || iti |
</code></pre>
<p>bhaginīgrahaṇaṃ saṃdehanirāsārtham | na cāpariṇītāviṣayatvam āśaṅkanīyam | yenānantaraṃ vakti |</p>
<pre><code>etās tisras tu bhāryārthaṃ nopayaccheta buddhimān |

jñātitvenānupeyās tāḥ patati hy upayann adhaḥ || iti |
</code></pre>
<p>tathā kanyādātur api niyamo &lsquo;sti, yathāha āpastambaḥ: &ldquo;sagotrebhyo duhitaraṃ na prayacchen mātuś ca yonisaṃbandhebhyaḥ pituś ca saptamāt&rdquo; iti, prāyaścittasmaraṇāc ca |</p>
<pre><code>mātulasya sutām ūḍhvā mātṛgotrāṃ tathaiva ca |

samānapravarāṃ caiva dvijaś cāndrāyaṇaṃ caret || iti ||  **[84]**
</code></pre>
<p>mātṛgotragrahaṇaṃ pitṛsagotravan nirākaraṇārtham, janyajanakasaṃbandhasyobhayasyobhayatrāviśiṣṭatvāt | śātātapo &lsquo;pi |</p>
<pre><code>ekagotrāṃ vivāhyaiva samānapravarāṃ tathā |

mātulasya sutāṃ caiva bhuktvā cāndrāyaṇaṃ caret || iti |
</code></pre>
<p>yadā cetthaṃ tadā na kutaścid bhrāntibuddhir vyākhyānāt tatpravṛtter vā saṃdehaḥ kāryaḥ śāstrasya viviktatvāt || 1.53 ||</p>
<pre><code>**daśapūruṣavikhyātāc chrotriyāṇāṃ mahākulāt |**
</code></pre>
<p>**	sphītād api na saṃcārirogadoṣasamanvitāt || 1.54 ||**</p>
<p><strong>daśa pūruṣā</strong> mātṛtaḥ pañca pitṛtaś ca khyātā yasmin kule tasmāt kanyā grāhyeti niyamyate | yathā āśvalāyanaḥ: &ldquo;kulam agre parīkṣeta mātṛtaḥ pitṛtaś ca&rdquo; iti | idam aparaṃ viśeṣaṇaṃ <strong>śrotiyāṇāṃ mahākulāt</strong> | &ldquo;śrotriyaś chando &lsquo;dhīte&rdquo; (Pāṇ 5.2.84) ity adhyayanaśrutena śrotriyo bhavatīti śrutaṃ lakṣyati | <strong>māhākulāt</strong> putrapautrapaśudāsīgrāmādismṛddhād iti | evaṃ sarvaprāptau satyām apavādam āha — <strong>sphītād api na</strong> grāhyā <strong>saṃcāriro</strong>gānvitāt | saṃcāriṇaḥ śukraśoṇitānuyātā rogāḥ kuṣṭhārśaḥprabhṛtayaḥ[taiḥ], doṣaiś ca niṣpuruṣatvādibhir anvitāt | ata eva manuḥ |</p>
<pre><code>mahānty api samṛddhāni go'jāvidhandhānyataḥ |

strīsaṃbandhe daśemāni kulāni parivarjayet || iti |

hīnakriyaṃ niṣpuruṣaṃ niśchandolomaśārśasam |

kṣayyāmayāvyapasmāriśvitrikuṣṭhikulāni ca || iti |
</code></pre>
<p>hīnakriyaṃ yathāvihitagarbhādhānādikriyārahitam | niṣpuruṣaṃ kanyājanmādibahulam | niśchando vedādhyayanarahitam | lomaśamatyulbaṇalomayuktam | arśasamarśovyādhiyuktam | hārīto pi: &ldquo;śvitrikuṣṭhyudariyakṣmāmayāvyalpāyuranārśa(rarśa)sa(sā) [nārṣeyā] brahmasamānārṣeyaṃ cety etāny apatitāny api kulāni varjanīyāni bhavanti | kulānurūpāḥ prajāḥ sambhavantīty āditaḥ ṣaṭ | ayajñiyatvād anārṣeyam | adaivatvād abrahma | ekakulatvāt samānārṣeyam iti | <strong>[85]</strong> tasmāt sapta pitṛtaḥ parīkṣya pañca mātṛto nagnikāṃ śreṣṭhāṃ bhrātṛmatīṃ bhāryāṃ vindeta | tasmāt kulanakṣatravijñānopapannāṃ varayet&rdquo; | āmayāvi atroketarasaṃcārirogavat | atra ca śvitryādīni ṣaḍ varjanīyāni | atra hetuḥ — kulānurūpāḥ prajā bhavantīti | anārṣeyam asmaryamāṇagotrapravaram | tasya ca varjyatvam ayajñiyatvāt | ayajñiyatvaṃ ca yajñeṣv asmaryamāṇagotrapravarasyānadhikārāt | abrahmāvidyamānavedādhyayanam | tadvarjyatve hetuḥ — adaivatvād iti, daivakarmaśūnyatvāt | &ldquo;nagnikā daśavarṣā&rdquo; it bhaviṣyatpurāṇam | yamaś ca |</p>
<pre><code>caturdaśa kulānīmāny avivāhyāni nirdiśet |

anārṣeyaṃ brāhmaṇānām ṛtvijāṃ ca vivarjayet ||

atyuccam atihrasvaṃ ca ativarṇaṃ ca varjayet |

hīnāṅgam atiriktāṅgam āmayāvikulāni ca ||

śvitrikuṣṭhikulādīnāṃ kuryād viparivarjanam |

sadā kāmakulaṃ varjyaṃ lomaśānām ca yat kulam |

apasmārikulaṃ yac ca yac ca pāṇḍukulaṃ bhavet ||
</code></pre>
<p>ṛtvijo &lsquo;tra nindyayājakāḥ | kāmakulaṃ kāmapradhānakulam | ativarṇam atikṛṣṇam atigauraṃ vā || 1.54 ||</p>
<p><em>kiṃ ca</em> |</p>
<pre><code>**etair eva guṇair yuktaḥ savarṇaḥ śrotriyo varaḥ |**
</code></pre>
<p>**	yatnāt parīkṣitaḥ puṃstve yuvā dhīmāñ janapriyaḥ || 1.55 ||**</p>
<p>etair eva guṇaiḥ pūrvoktair yukto doṣaiś ca varjito varo bhavati | savarṇa utkṛṣṭo vā yadi śrotriyo bhavati | yatnāt parīkṣitaḥ puṃstve puruṣārthasya tanmūlatvāt | parīkṣā ca nāradoktā |</p>
<pre><code>parīkṣyaḥ puruṣaḥ puṃstve nijair evāṅgalakṣaṇaiḥ |

pumāṃś ced avikalpena sa kanyāṃ labdhum arhati ||

subaddhajatrujānvasthisubaddhāṃsaśiroruhaḥ |

sthūlaghāṭas tanūjatvagavilagnagatisvaraḥ ||

reto 'sya plavate vāpsu hrādi mūtraṃ ca phenilam |

pumān syāl lakṣaṇair ebhir viparītas tu ṣaṇḍakaḥ ||
</code></pre>
<p><strong>[86]</strong>	caturdasavidhaḥ paaṇḍaḥ śāstre dṛṣṭo manīṣibhiḥ |</p>
<pre><code>cikitsyaś cācikitsyaś ca teṣām ukto vidhiḥ kramāt ||

nisargaṣaṇḍo vadhraś ca pakṣapaṇḍas tathaiva ca |

abhiśāpād guro rogād devakrodhāt tathaiva ca ||

īrṣyāpaṇḍaś ca sevyaś ca vātaretā mukhebhagaḥ |

ākṣiptam oghabījau ca śālīno 'nyāpatis tathā ||

tatrādyāvapratīkārau pakṣākhyaṃ māsam ācaret |

anukramāt trayasyāsya kālaḥ saṃvatsaraḥ smṛtaḥ ||

īrṣyāpaṇḍādayo ye 'nye catvāraḥ samudāhṛtāḥ |

tyaktavyās te patitavat kṣatayonyāpi ca striyā ||

ākṣiptam oghabījābhyāṃ kṛte 'pi patikarmaṇi |

patir anyas tato nāryā vatsarārdhaṃ pratīkṣya tu ||

śālīnasyāpi ghṛṣṭastrīsaṃyogād bhraśyati dvi(dhva)jaḥ |

taṃ hīnaviṣayaṃ tu strī varṣaṃ kṣiptvānyam āśrayet ||

anyasyāṃ yo manuṣyaḥ syād amanuṣyaḥ svayoṣiti |

labheta sānyaṃ bhartāram etat kāryaṃ prajāpateḥ ||

apatyārthaṃ striyaḥ sṛṣṭāḥ strī kṣetraṃ bījino narāḥ |

kṣetraṃ bījavate deyaṃ nābījī kṣetram arhati ||
</code></pre>
<p>subaddhaṃ suśliṣṭam, jatru grīvāskandhayoḥ saṃdhiḥ | ghāṭā grīvāpaścādbhāgaḥ | nisargapaṇḍo liṅgavṛṣaṇahīna evotpannaḥ | vadhraś cālitāṇḍaḥ | pakṣapaṇḍo yasya pakṣāntaritā ratiśaktiḥ | guror abhiśāpād eva, devakrodhād eva devanindājanitakrodhāt | īrṣyāpaṇḍaḥ svastrīviṣaya īrṣyāstambhitaretāḥ | sevyaḥ striyā bahuprakāraṃ sevyamāno jātariraṃsaḥ | vātaretā yasya ratānte liṅgena vātaniḥsaraṇamātram | mukhebhagaḥ, yaḥ paramukha eva bhagakāryaṃ karoti | ākṣiptaretā visargasamaye yasya retaḥ pratyakpravartate | moghabījo yasya garbhādānasamarthaṃ reto na bhavati | śālīno yasya dhṛṣṭastrīsaṃnipātāl liṅgapāto bhavati | anyāpatiḥ — yasya bhāryāvyatiriktāyām eva yoṣiti puṃstvam | māsam ācaret, māsaṃ yāvat pratīkṣeta | <strong>[87]</strong> [etebhyaḥ pūrvajñātebhyo na kanyā deyā (yadi tv ajñānād dadyāc cikitsyeṣu cikitsāṃ yāvat pratīkṣeta |] acikitsyatve datvācchidyānyasmai deyā |) yuvā na vṛddhaḥ | dhīmān abhrāntacittaḥ, sarvasya cittamūlatvāt | ata eva &ldquo;buddhimate kanyām upayacchet&rdquo; ity uktam | janapriyo na viraktajanaḥ, dṛṣṭādṛṣṭasya tanmūlatvāt | gautamo &lsquo;pi: &ldquo;vidyācāritrabandhuśīlasaṃpannāya dadyāt&rdquo; iti || 1.55 ||</p>
<p><em>kiṃ ca</em> |</p>
<pre><code>**yad ucyate dvijātīnāṃ śūdrādāropasaṃgrahaḥ |**
</code></pre>
<p>**	naitan mama mataṃ yasmāt tatrātmā jāyate svayam || 1.56 ||**</p>
<p>yad ucyate catasro bhāryā brāhmaṇasya tisro rājño dve vaiśyasyeti śūdrādāropasaṃgrahaḥ | naiva mama tanmatam | kim iti | yasmād ayaṃ tatra jāyate svayaṃ tasmāj jāya bhavati, &ldquo;yad asyāṃ jāyate punaḥ&rdquo; iti śruteḥ | manur api |</p>
<pre><code>hīnajātiṃ striyaṃ mohād udvahanto dvijātayaḥ |

kulāny eva nayanty āśu sasaṃtānāni śūdratām || iti |
</code></pre>
<p>tathā |</p>
<pre><code>śūdrāṃ śayanam āropya brāhmaṇo yāty adhogatim |

janayitvā sutaṃ tasyāṃ brāhmaṇyād eva hīyate || iti |
</code></pre>
<p>yat punar uktam,</p>
<pre><code>na brāhmaṇakṣatriyayor āpady api hi tiṣṭhatoḥ |

kasmiṃścid api vṛttānte śūdrā bhāryopadiśyate ||
</code></pre>
<p>iti, tat tayor atyantapratiṣedhārthaṃ na vaiśyādiprāptyartham || 1.56 ||</p>
<p><em>anukalpakramam āha |</em></p>
<pre><code>**tisro varṇānupūrvyeṇa dve tathaikā yathākramam |**
</code></pre>
<p>**	brāhmaṇakṣatriyaviśāṃ bhāryāḥ svā śūdrajanmanaḥ || 1.57 ||**</p>
<p>yadā punaruktalakṣaṇā savarṇā nāsti pūrvā ca vinaṣṭā[na] cānāśramiṇā sthātavyaṃ na cāśramāntare &lsquo;dhikriyate sāmarthyaḍ bahudhano bālāpatyaś ca tadā tasyām avasthāyāṃ <strong>tisro dve ekā ca</strong> <strong>brāhmaṇakṣatriyaviśāṃ bhāryā</strong> varṇānupūrvyeṇa <strong>svā</strong> śūdrasya savarṇā punaś caturthī mukhyā sthitaiva | yathāha manuḥ |</p>
<pre><code>śūdraiva bhāryā śūdrasya sā ca svā ca viśaḥ smṛte |
</code></pre>
<p><strong>[88]</strong>	te ca svā caiva rājñaḥ syur tāś ca svā cāgryajanmanaḥ ||</p>
<pre><code>kāmatas tu pravṛttānām imāḥ syuḥ kramaśo 'varāḥ || iti |
</code></pre>
<p>kāmataḥ pravṛttānāṃ na dharmataḥ, ata eva tā jaghanyāḥ | kramaśo na vyutkrameṇa, vyutkrame ca doṣo manunā darśitaḥ |</p>
<pre><code>śūdrāvedī pataty atrer utathyatanayasya ca |

śaunakasya sutotpattyā tadapatyatayā bhṛgoḥ || iti |
</code></pre>
<p>atrigautamayor idaṃ mataṃ śūdrāvedī patati vedanamātreṇaiva | śaunakasya sutotpattyā, tasyāpatyeneti bhṛgoḥ | tac ca vyutkrameṇeti draṣṭavyam | itarathā,</p>
<pre><code>catustridvyekabhāgī nā varṇaśo brāhmaṇātmajā |
</code></pre>
<p>iti bhāgavibhāgau na syātām | na ca tatprādhānyaṃ śrāddhādidāneṣu kāryam,</p>
<pre><code>daivapitryātitheyāni tatpradhānāni yasya tu |

nāśnanti pitaras tasya na ca svargaṃ sa gacchati ||
</code></pre>
<p>iti vacanāt || 1.57 ||</p>
<p><em>vivāhān āha</em> |</p>
<pre><code>**brāhmo vivāha āhūya dīyate śaktyalaṃkṛtā |**
</code></pre>
<p>**	tajjaḥ punāty ubhayataḥ puruṣān ekaviṃśatim || 1.58 ||**</p>
<p>brāhmo nāma vivāho brāhmanānāṃ ucita iti | tasminn āhūya pūrvoktalakṣaṇaṃ varaṃ varo(re) varayitavyaḥ a(vye &lsquo;)rthitve jñāte śaktyālaṃkṛtya kanyā dīyate | manur api |</p>
<pre><code>ācchādya cārhayitvā ca śrutaśīlavate svayam |

āhūya dānaṃ kanyāyā brāhmo dharmaḥ prakīrtitaḥ || iti | \
</code></pre>
<p>devalo &lsquo;pi |</p>
<pre><code>tato vinītāṃ kalyāṇīṃ kanyāṃ kulavayonvitām |

alaṃkṛtyārhate dadyād vivāho brāhma ucyate ||
</code></pre>
<p>yamaś ca |</p>
<pre><code>adbhir yā dīyate kanyā brahmadāyeti tāṃ viduḥ ||
</code></pre>
<p>brahmadāyetisāmjñā śrāddhe paṅktipāvanatvavyavahārārtham | tasyāṃ jātaḥ punāty ubhayatra mātāpitṛkule puruṣān ekaviṃśatim | yadi yathoktakārī bhavati | tathā ca gautamaḥ: &ldquo;punanti sādhavaḥ purāḥ&rdquo; iti | atra manuḥ |</p>
<pre><code>daśa pūrvāparān vaṃśyān ātmānaṃ caikaviṃśakam |

brāhmīputraḥ sukṛtakṛn mocayaty enasaḥ pitṝn || **[89]**
</code></pre>
<p>sukṛtaṃ vihitakaraṇaṃ pratiṣiddhavarjanaṃ cocyate | āśvalāyanaḥ: &ldquo;tasyāṃ jāto dvādaśāvarān dvādaśa parān punāty ubhayataḥ&rdquo; iti || 1.58 ||</p>
<pre><code>**yajñasthaṛtvije daivaḥ**
</code></pre>
<p>vivāha ity anuvartate, dīyate śaktyalaṃkṛteti ca | ṛtvije yajñaṃ kurvate dakṣiṇātvena yathāśakty alaṃkṛtya kanyā dīyata eva daivo vivāhaḥ ||</p>
<pre><code>    **ādāyārṣas tu godvayam |**
</code></pre>
<p>varād gomithunaṃ gṛhītvā tasmai yathāśakty alaṃkṛtya kanyā dīyata ity eṣa ārṣo vivāhaḥ | śaunakaḥ: &ldquo;gomithunaṃ datvopayaccheta sa ārṣaḥ&rdquo; iti |</p>
<p><em>anayoḥ phalam āha |</em></p>
<pre><code>**caturdaśa prathamajaḥ punāty uttarajaś ca ṣaṭ || 1.59 ||**
</code></pre>
<p>prathamavivāhajāto daivavivāhotpannaḥ sapta pūrvān saptāvarān puruṣān punāti | uttara ārṣo vivāhas tajjas trīn pūrvāṃs trīn avarān ity evaṃ ṣaṭ puruṣān punāti || 1.59 ||</p>
<pre><code>**sahobhau varatāṃ dharmam ity uktvā dīyate 'rthine |**
</code></pre>
<p>**	sa kāyaḥ**</p>
<p>ubhau saha dharmaṃ caratām ity evaṃ kanyāvarāv uktvā yathāśakty alaṃkṛtya kanyā kanyārthine dīyate yat sa kāyaḥ prājāpatyo vivāhaḥ |</p>
<p><em>tasya phalam āha |</em></p>
<pre><code>    **pāvayet tajjaḥ ṣaḍvaṃśyān saha cātmanā || 1.60 ||**
</code></pre>
<p>tasyāṃ jātaḥ ṣaṭpūrvān ṣaḍ aparān puruṣān ātmānaṃ ca trayodaśaṃ pāvayet | atra devalaḥ |</p>
<pre><code>ete vivāhāś catvāro dharmyās toyapradhānikāḥ |

aśulkā brāhmaṇārhāś ca tārayanti dvayoḥ kulam ||

caturṣv eteṣu dattāyām utpannās tanayāḥ striyām |

dātuḥ pratigrahītuś ca punanty ā saptamaṃ kulam || iti || 1.60 ||

**āsuro draviṇādānāt**
</code></pre>
<p>varād draviṇam ādāyātmārthaṃ kanyārthaṃ ca pitrādibhir yat kanyārpaṇaṃ kriyate sa āsuro vivāhaḥ |</p>
<p><strong>[90]</strong>		<strong>gāndharvaḥ samayān mithaḥ |</strong></p>
<p>kanyāvarayor anyonyasamayāt tvaṃ me bhāryā tvaṃ me patir ity evaṃrūpād dānanirapekṣād yaḥ kanyāsvīkāraḥ sa gāndharvo vivāhaḥ |</p>
<pre><code>**rākṣayo yuddhaharaṇāt**
</code></pre>
<p>yuddhena kanyābandhūñ jitvā yat kanyāharaṇaṃ kanyāsvīkāraḥ sa rākṣaso vivāhaḥ |</p>
<pre><code>    **paiśācaḥ kanyakāṃ chalāt || 1.61 ||**
</code></pre>
<p>kanyakāṃ chalād apahṛtya yat svīkaroti sa paiśāco vivāhaḥ | kecit paṭhanti &ldquo;kanyakāchalāt&rdquo; iti | tasyārthaḥ — kanyāchalanāt tatsvīkāraḥ paiśāco vivāha iti | ete &lsquo;ṣṭau vivāhāḥ | vivāhaśabdo yady api kanyāyāḥ saptapadātikrameṇa(maṇe) mukhyas tathāpi ṛtvijyāyāt (?) tattadgṛhyādiśāsravihitabhāryātvasādhake karmasamudāye vartate | sa ca samudāya upādhibhedād brāhmādivyapadeśaṃ labhate | tadupādhitvenaiva dānavivāhaśabdayoḥ sāmānādhikaraṇyam | yathā: &ldquo;alaṃkṛtya kanyām udakapūrvaṃ dadyād eṣa brāhmo vivāhaḥ&rdquo; iti | na punar eva vivāhaśabdārthaḥ | tathā sati hi: &ldquo;udagayana āpūryamāṇe pakṣe kalyāṇe nakṣatre caulakarmopanayanagodānavivāhāḥ&rdquo; ity uktvā yad uktam, &ldquo;teṣāṃ purastāc catasra ājyāhutīr juhuyāt&rdquo; iti, tan nopapadyate | na hi kanyādānāt purastād etā āhutayaḥ santi | tasmād dānavivāhayor bhedāt tadabhidhānayoḥ padayoḥ sāmānādhikaraṇyam upacāreṇaiva vyākhyeyam | yata eva dānaṃ na vivāho &lsquo;ta eva gāndharvādiṣu vivāheṣu dānam antareṇaivopayamanaṃ kanyāsvīkārātmakaṃ vivāhatvenāha śaunakaḥ: &ldquo;mithaḥ samayaṃ kṛtvopayaccheta sa gāndharvaḥ&rdquo; | mithaḥ parasparaṃ kanyāvarāvahaṃ te bhartā tvaṃ me bhāryeti saṃpratipattiṃ kṛtvā <strong>[91]</strong> kanyām upagaccheta svīkuryād iti tasyārthaḥ | tato &lsquo;tra dānaṃ na vidyate vivāhas tu bhavati | asya ca vivāhāntarebhyo bhedako dharmaḥ kanyāvarayor mithaḥ saṃpratipattiḥ | evaṃ rākṣasapaiśācayor api vavāhatvaṃ kanyādānarahitam eva draṣṭavyam | yuddhaṃ chalanaṃ ca tayor bhedakau dharmau | tad āha: &ldquo;hatvā bhittvā ca śīrṣāṇi rudatīṃ rudadbhyaś ca rākṣasaḥ&rdquo; | tathā paiśācam api manur āha |</p>
<pre><code>suptāṃ mattāṃ pramattāṃ vā raho yatropagacchati |

sa pāpiṣṭho vivāhānāṃ paiśācaḥ kathito 'ṣṭamaḥ ||
</code></pre>
<p>evam upayamanapāṇigrahaṇaśabdavat pariṇayanaśabdo &lsquo;pi daṇḍinyāyenaiva karmasamudāye śāstreṣu prayujyate | eṣāṃ vivāhānāṃ madhye &lsquo;yam asya dharmyo varṇasyāyam adharmya ity āha manuḥ |</p>
<pre><code>ṣaḍānupūrvyā viprasya kṣatrasya caturo 'varān |

viṭśūdrayos tu tān eva vidyād dharmyān arākṣasān ||
</code></pre>
<p>brāhmādīn gāndharvaparyantān vivāhān ṣaḍbrāhmaṇasya dharmād anapetān vidyāt | avarān paścād uktān āsurādīn paiśācāntāṃś caturo vivāhān kṣatriyasya | vaiśyaśūdrayor api tān eva rākṣasavarjitān vidyāj jānīyād ity arthaḥ | eṣām api madhye praśastān āha |</p>
<pre><code>caturo brāhmaṇasyādyān praśastān kavayo viduḥ |

rākṣasaṃ kṣatriyasyaikam āsuraṃ vaiśyaśūdryoḥ ||
</code></pre>
<p>brāhmo daiva ārṣaḥ prājāpatyaś ceti catvāro vivāhā brāhmaṇasya praśastāḥ | āsuragāndharvau tu na praśastau, na ninditau | kṣatriyasya punā rākṣasa ekaḥ praśastaḥ | āsuragāndahrvau tu pūrvavat | vaiśyaśūdrayos tv āsura ekaḥ praśastaḥ | gāndharvas tu pūrvavat | paiśācaḥ punaḥ sarvavarṇānāṃ nindita eva,</p>
<pre><code>sa pāpiṣṭho vivāhānāṃ paiśācaḥ kathito 'ṣṭamaḥ |
</code></pre>
<p>ity aviśeṣasmṛteḥ | yat tu manunaivoktam,</p>
<pre><code>kṣatrasya caturo 'varān |

viṛśūdrayos tu tān eva vidyād dharmyān rākṣasān || **[92]**
</code></pre>
<p>iti, tat paiśācasya brāhmaṇād anyeṣāṃ varṇānām atyantāpady anugrahārtham | tasmād brāhmaṇasyāpady api paiśācānugraho nāstīti siddham || 1.61 ||</p>
<pre><code>**prāṇir grāhyaḥ savarṇāsu gṛhṇīyāt kṣatriyā śaram |**
</code></pre>
<p>**	vaiśyā pratodam ādadyād vedane tv agryajanmanaḥ || 1.62 ||**</p>
<p>savarṇāyām uhyamānāyāṃ vareṇa tasyāḥ pāṇir grāhyaḥ | kṣatriyā brāhmaṇenohyamānā śaraṃ gṛhṇīyāt | ya(ta)thā tasyāḥ pāṇim iva taṃ śaraṃ vara upādadīta | vaiśyā tu vipreṇa kṣatriyeṇa vā pariṇīyamānā pratodaṃ balīvardakhedanam ādadīta | agyajanmaśabda utkṛṣṭavarṇamātraparaḥ | manuḥ |</p>
<pre><code>vasanasya daśā grāhyā śūdrayotkṛṣṭavedane || 1.62 ||
</code></pre>
<p><em>kanyāpradānādhikāriṇas tatkramaṃ cāha |</em></p>
<pre><code>**pitā pitāmaho bhrātā sakulyo janajī tathā |**
</code></pre>
<p>**	kanyāpradaḥ pūrvanāśe prakṣtisthaḥ paraḥ paraḥ || 1.63 ||**</p>
<p>pitrādīnāṃ kramaparipaṭhitānāṃ pūrvasya pūrvasyābhāve saty aprakṛtisthatve tū(co)ttara uttaraḥ prakṛtisthaḥ kanyāprado bhavati | aviplutabuddhiḥ prakṛtisthaḥ | aprakṣtisthena pitrāpi kṛtaṃ kanyāpradānam akṛtam eva | yad āha nāradaḥ |</p>
<pre><code>svatantro 'pi hi yat kāryaṃ kuryād aprakṛtiṃ gataḥ |

tad apy akṛtam eva syād asvātantryasya hetutaḥ ||
</code></pre>
<p>svatantro &lsquo;pi pitṛtvādinā svātantryārho &lsquo;pi yady aprakṛtisthatvena paratantro bhavati tadā tatkṛtaṃ kāryaṃ vāgdattādikarmākṛtaṃ veditavyam | tathā |</p>
<pre><code>pitā dadyāt svayaṃ kanyāṃ bhrātā vānumate pituḥ |

mātāmaho mātulaś ca sakulyo bāndhavas tathā ||

mātra(tā)bhāve tu sarveṣāṃ prakṛtau yadi vartate |

tasyām aprakṛtisthāyāṃ dadyuḥ kanyāṃ svajātayaḥ ||
</code></pre>
<p>viṣṇuḥ: &ldquo;pitā pitāmaho bhrātā sakulyo mātāmaho mātā ca | iti kanyāpradāḥ pūrvābhāve prakṛtisthaḥ paraḥ paraḥ&rdquo; iti || 1.63 ||</p>
<pre><code>**aprayacchan samāpnoti bhrūṇahatyām ṛtāv ṛtau |**
</code></pre>
<p>kanyāyāḥ pradātādhikārī tām adadad garbhahatyāṃ pratyuta samāpnoti saṃpūrṇā prāpnoti | yat tu manupravacanam,</p>
<pre><code>kāmam ā maraṇāt tiṣṭhed gṛhe kanyartumaty api |

na tv evaināṃ prayacchet tu guṇahīnāya karhicit ||
</code></pre>
<p>iti, tad guṇavadvarasaṃbhave guṇahīnāya na na dātavyety evaṃparaṃ na tu kanyartudarśanam adoṣa ity evamartham | tathā hi sati vacanāntarvirodhaḥ | tathā ca kāśyapaḥ |</p>
<pre><code>pitur gene tu yā kanyā rajaḥ paśyed asaṃskṛtā |

bhrūṇahatyā pitus tasyāḥ sā kanyā vṛṣalī smṛtā ||
</code></pre>
<p>vṛṣalī dharmānadhikāriṇī |</p>
<pre><code>yas tu tāṃ varayet kanyāṃ brāhmaṇo jñānadurbalaḥ |

aśrāddheyam apāṅkteyaṃ taṃ vidyād vṛṣalīpatim ||
</code></pre>
<p>kanyayā cāham ṛtumatīti bāndhavebhyo nivedayitavyam ity āha nāradaḥ |</p>
<pre><code>kanyā nartum upekṣeta bāndhavebhyo nivedayet |

na cet pradadyus tāṃ bhartre te syur brahmahabhiḥ samāḥ || iti |
</code></pre>
<p>atra saṃvartaḥ |</p>
<pre><code>mātā caiva pitā caiva jyeṣṭho bhrātā tathaiva ca |

trayas te narakaṃ yānti dṛṣṭvā kanyāṃ rajasvalām ||

**gamyaṃ tv abhāve dātṝṇāṃ kanyā kuryāt svayaṃ varam || 1.64 ||**
</code></pre>
<p>dātṝṇāṃ pitrādīnām abhāve svayam eva kanyā gamyaṃ gamanārhaṃ savarṇam utkṛṣṭavarṇaṃ vā pātityādidoṣarahitaṃ varaṃ bhartāraṃ kuryāt | etac ca prāgrajodarśanāt | dṛṣṭe tu tasmin pitrādiṣu satsv api svayam api kanyā varaṃ kuryāt | na pitrādiśāsanam apekṣeta | yad āha baudhāyanaḥ |</p>
<pre><code>trīṇi varṣāṇy ṛtumatī kāṅkṣeta pitṛśāsanam |

tataś caturthe varṣe tu vindeta sadṛśaṃ patim ||

avidyamānaṃ(ne) sadṛśaṃ(śe) guṇahīnam api vrajet ||
</code></pre>
<p>sadṛśo guṇavān | yat tu viṣṇunoktam,</p>
<pre><code>ṛtutrayam apāsyaiva kanyā kuryāt svayaṃ varam |
</code></pre>
<p>iti, tad guṇavaralābhe sati draṣṭavyam | tadalābhe tu varṣatrayam upāsanīyam | <strong>[94]</strong> atra manuḥ |</p>
<pre><code>alaṃkāraṃ nādadīta pitryaṃ kanyā svayaṃvarā |

mātṛkaṃ bhrātṛdattaṃ vā steyaṃ syād yadi taṃ haret ||
</code></pre>
<p>varam api prati sa evāha |</p>
<pre><code>pitre ca dadyāc chulkaṃ tu kanyām ṛtumatīṃ haran |

sa hi svāmyād atikrāmed ṛtūnāṃ pratirodhanāt ||
</code></pre>
<p>śulkaṃ mūlyam || 1.64 ||</p>
<pre><code>**sakṛt pradīyate kanyā haraṃs tām coradaṇḍabhāk |**
</code></pre>
<p>**	dattām api haret pūrvāc chreyāṃś ced vara āvrajet || 1.65 ||**</p>
<p>pitrādinā kanyā sakṛd eva deyā tāṃ datvāpaharan vakṣyamāṇena kanyāsteyadaṇḍena yujyate | yasmai vācā dattā tato &lsquo;nyaś cet praśastastataro labhyate tatas tasmai deyā na tu pūrvasmai | tatra gautamaḥ: &ldquo;pratiśrutyādharmasaṃyuktāya na dadyāt (?)&rdquo; iti | nāradaḥ |</p>
<pre><code>strīpuṃsayoś ca saṃbandhād varaṇaṃ prāg vidhīyate |

varaṇād grahaṇaṃ pāṇeḥ saṃbandho 'yaṃ trilakṣaṇaḥ ||
</code></pre>
<p>varaṇaṃ pāṇigrahaṇam upabhogaś ceti trividhaḥ saṃbandhaḥ |</p>
<pre><code>tayor aniyataṃ proktaṃ varaṇād doṣadarśanāt |

pāṇigrahaṇikā mantrā niyataṃ dāralakṣaṇam ||

teṣāṃ niṣṭhā tu vidvadbhir vijñeyā saptame pade ||
</code></pre>
<p>asyārthaḥ — tayoḥ kanyāvarayor aniyatam aniyamaḥ | vṛtāpi na pariṇīyate vāgdattāpi na pradīyata ity evaṃrūpaḥ, tasya kālaṃ kāraṇaṃ ca vaktum uktam — varaṇād doṣadarśanād iti | varaṇād ūrdhvaṃ kanyāvarayor anyonyadoṣadarśanād aniyamo bhavati | varaṇād iti sāvadhāraṇaṃ vacanam | varaṇād evordhvaṃ na vivāhād ity arthaḥ | atra hetuḥ — &ldquo;pāṇigrahaṇikā mantrāḥ&rdquo; iti | tair mantrair utpāditabhāryātvarūpasaṃskārāyāḥ parityāgo na yukta iti | tathā |</p>
<pre><code>pratigṛhya tu yaḥ kanyāṃ varo deśāntaraṃ vrajet |

trīn ṛtūn samatikramya kanyānyaṃ varayed varam ||
</code></pre>
<p>kātyāyanaḥ |</p>
<pre><code>varayitvā tu yaḥ kaścit praṇaśyet puruṣo yadā |

raktāgamāṃs trīn atītya kanyānyaṃ varayed varam || **[95]**
</code></pre>
<p>vāgdattāviṣayam etad vākyadvayam | raktāgamo rajodarśanam |</p>
<pre><code>pradāya gacchec chulkaṃ yaḥ kanyāyāḥ strīdhanaṃ tathā |

dhāryā sā varṣam ekaṃ tu deyānyasmai vidhānataḥ ||
</code></pre>
<p>etad api prāg vivāhād draṣṭavyam | vasiṣṭhaḥ |</p>
<pre><code>adbhir vācā ca dattāyāṃ mriyetādau varo yadi |

na ca mantropanītā syāt kumārī pitur eva sā || iti |
</code></pre>
<p>na ca mantropanītā mantravatā vivāhakarmaṇopanītā prāptā, saṃskṛtā na bhavatīty arthaḥ | kātyāyanaḥ |</p>
<pre><code>pūrvadattā tu yā kanyā anyenoḍhā yadā bhavet |

saṃskṛtāpi pradeyā syād yasmai pūrvaṃ pratiśrutā ||
</code></pre>
<p>ced guṇavattara iti śeṣaḥ || 1.65 ||</p>
<pre><code>**anākhyāya dadad doṣaṃ daṇḍya uttamasāhasam |**
</code></pre>
<p>kanyāpradaḥ kanyadoṣaṃ svayaṃ jānan vareṇāviditaṃ tasya ca pratyakṣāyogyam akathayitvā tasmai yadi prayacchati tadāsāv aśītipaṇasahasraṃ daṇḍyaḥ | kanyādoṣaṃ nārada āha |</p>
<pre><code>dīrghakutsitarogārtā vyaṅgā saṃspṛṣṭamaithunā |

dhṛṣṭānyagatabhāvā ca kanyādoṣāḥ prakīrtitāḥ ||
</code></pre>
<p>sumantuḥ: &ldquo;kanyā kutsitānyajātikarmaśīlā vyādhyupahatā pariṇītā yady akṣatayoniḥ syāt parityaktavyā&rdquo; | kṣatayonis tu bhartavyā poṣaṇīyaiva | yat tu nāradenoktam,</p>
<pre><code>yas tu doṣavatīṃ kanyām anākhyāya prayacchati |

tasya kuryān nṛpo daṇḍaṃ pūrvasāhasacoditam ||
</code></pre>
<p>iti, etat tyāganimittadoṣavyatiriktaviṣayam | paṇaśatadvayaṃ saptatyadhikaṃ pūrvasāhasaḥ | atra manuḥ |</p>
<pre><code>vidhivat parigṛhyāpi tyajet kanyām aninditām |

vyādhitāṃ vipraduṣṭāṃ ca chadmanā copapāditām ||
</code></pre>
<p>vividhaṃ prakarṣeṇa ca duṣṭāṃ vipraduṣṭāṃ | varatyāgahetūn doṣān āha nāradaḥ |</p>
<pre><code>unmattaḥ patitaḥ klībo durbhagas tyaktabāndhavaḥ |

kanyādoṣau ca yau pūrvāv eṣa doṣagaṇo vare || **[96]**
</code></pre>
<p>dīrghakutsitarogitvaṃ vyaṅgatā ca pūrvadoṣau |</p>
<pre><code>**aduṣṭāṃ ca tyajan daṇḍyaḥ**
</code></pre>
<p>aduṣṭāṃ tyāgadoṣarahitāṃ kanyāṃ tyajann uttamasāhasaṃ varo daṇḍyaḥ | atra nāradaḥ |</p>
<pre><code>pratigṛhya tu yaḥ kanyām aduṣṭām utsṛjen naraḥ |

vineyaḥ so 'nyakāmo 'pi kanyāṃ tām eva codvahet ||
</code></pre>
<p>vineyo daṇḍyaḥ \</p>
<pre><code>    **dūṣayaṃs tu mṛṣā śatam || 1.66 ||**
</code></pre>
<p>aśasteyaṃ kanyeti mithyā vadan paṇaśataṃ daṇḍyaḥ | yat tu viṣṇunoktam: &ldquo;aduṣṭāṃ duṣṭām iti bruvann uttamasāhasaṃ daṇḍyaḥ&rdquo; iti tad apariṇeyatvāpādakadoṣābhidhānaviṣayam iti || 1.66 ||</p>
<p><em>punarbhūlakṣaṇam āha |</em></p>
<pre><code>**akṣatā ca kṣatā caiva punarbhūḥ saṃskṛtā punaḥ |**
</code></pre>
<p>yā kṛtavivāhā satī kṣatayonir akṣatayonir vā kaumāreṇa bhartrā bhartrantareṇa vā yathāvidhi punar uhyate sā punarbhūḥ | yathāha manuḥ |</p>
<pre><code>sā ced akṣatayoniḥ syād gatapratyāgatāpi vā |

paunarbhavena bhartrāsau punaḥ saṃskāram arhati ||
</code></pre>
<p>asyārthaḥ — klībapatitonmattādipariṇīteṣu jīvatsv aduṣṭe vā bhartari mṛte yam anyaṃ patiṃ vindate sa paunarbhano bhartā | tena punar vaivāhikavidhisaṃskṛtā punarbhūḥ | yad vā klaibyādidoṣarahitaṃ poṣaṇādisamarthaṃ kaumāraṃ patim utsṛjyānyaiḥ saha suratam ācarya punaḥ pūrvam eva patiṃ parigṛhṇāti sā gatapratyāgatā kṣatayoniś ca | sa ca bhartā paunarbhavaḥ | punarbhūdvayasya cāsya svarūpaṃ vasiṣṭha āha: &ldquo;punarbhūr yā kaumāraṃ bhartāram utsṛjyānyaiḥ saha caritvā punas tasyaiva kuṛumbam āviśati sā punarbhūr bhavati | yā vā klībaṃ patitam unmattaṃ bhartāram utsṛjyānyaṃ patiṃ vindate | mṛte vā sā punarbhūr bhavati&rdquo; iti | tasmāt punaḥsaṃskṛtatvaṃ punarbhūlakṣaṇam |</p>
<pre><code>**svairiṇī yā patiṃ hitvā savarṇaṃ kāmataḥ śrayet || 1.67 ||**
</code></pre>
<p>yā patiṃ parityajya savarṇam anyaṃ rāgato vivāhaṃ vinaivopabhogāyāśrayet sā <strong>[97]</strong> svairiṇī | svairiṇīgrahaṇaṃ tadvailakṣaṇyena punarbhūjñānāya | tajjñāpanaṃ ca paunarbhavasya bhartuḥ putrasya ca jñāpanārtham || 1.67 ||</p>
<p><em>punarbhūprasaṅgāt kṣetrajaputrotpattividhānam āha |</em></p>
<pre><code>**aputrāṃ gurvanujñāto devaraḥ putrakāmyayā |**
</code></pre>
<p>**	sapiṇḍo vā sagotro vā ghṛtābhyakta ṛtāv iyāt || 1.68 ||**</p>
<p>**	ā garbhasaṃbhavād gacchet patitas tv anyathā bhavet |**</p>
<p>**	anena vidhinā jātaḥ kṣetrajñaḥ sa bhavet sutaḥ || 1.69 ||**</p>
<p>mṛte jīvati patyau vā garbhādhānākṣame striyam anapatyāṃ putrakāmāṃ tadutpattiyogyāṃ gurubhiḥ prajotpattyartham (?) anujñāto bhartur jyeṣṭhaḥ kaniṣṭho vā bhrātā vā tadalābhe tatsapiṇḍaḥ sagotro vā tām atya(bhya)ktasarvāṅga ṛtukāle gacchet | garbhe jāte nivarteta | uktaprakārātikrameṇa gacchan patito bhavet | itthamutpannaḥ putraḥ kṣetrajasaṃjño bhavati | atra ca bṛhaspatiḥ |</p>
<pre><code>uktvā niyogo manunā niṣiddhaḥ svayam eva tu |

yugahrāsād aśakyo 'yaṃ kartuṃ sarvair vidhānataḥ ||

tapojñānasamāyuktāḥ kṛte tretāyuge narāḥ |

dvāpare ca kalau nṝṇāṃ śaktihānir vinirmitā ||

anekadhā kṛtāḥ putrā ṛṣibhir ye purātanaiḥ |

na śakyās te 'dhunā kartuṃ śaktihīnatayā naraiḥ ||
</code></pre>
<p>manuḥ |</p>
<pre><code>kṣetrajādīn sutān etān ekādaśa yathoditān |

putrapratinidhīn āhuḥ kriyālopān manīṣiṇaḥ ||

ya ete 'bhihitāḥ putrāḥ prasaṅgād anyabījajāḥ |

yasya te bījato jātās tasya te netarasya tu ||
</code></pre>
<p>atha brahmapurāṇam |</p>
<pre><code>mṛte bhartari yā nārī tyaktavaty atha taṃ svayam |

savarṇāñ janayed garbhaṃ bhartuḥ paunarbhavaṃ sutam ||

yadi sā bālavidhavā bālāt tyaktātha vā kvacit |

tadā bhartus tu saṃskāryā gṛhītā yena kenacit ||

tyaktā bhartṛgṛhaṃ gacched yadi doṣaṃ vinā punaḥ |

bhratrā sā saṃskṛta(skarta)vyā ca prāyaścittādibhiḥ kramāt ||
</code></pre>
<p><strong>[98]</strong>	strīṇāṃ punar vivāhas tu devarāt putrasaṃtatiḥ |</p>
<pre><code>svātantryaṃ ca kaliyuge kartavyaṃ na kadācana ||

yataḥ pātakino loke narāḥ santi kalau yuge || iti || 1.68–69 ||
</code></pre>
<p><em>vyabhicāriṇīṃ prati yat kāryaṃ tad āha |</em></p>
<pre><code>**hṛtādhikārāṃ malināṃ piṇḍamātropajīvinīm |**
</code></pre>
<p>**	paribhūtām adhaḥ śayyāṃ vāsayed vyabhicāriṇīm || 1.70 ||**</p>
<p>dhane ca dharme ca nirastaiśvaryāṃ malinaśarīravastrāṃ dehadhāraṇasamarthānnamātropajīvinīm kṣitiśāyinīṃ ca kṛtvā vyabhicāriṇīṃ gṛhaikadeśe vasayet | atra manuḥ |</p>
<pre><code>vipraduṣṭāṃ striyaṃ bhartā nirundhyād ekaviśmani |

yat puṃsaḥ paradāreṣu tac caināṃ cārayed vratam ||
</code></pre>
<p>nāradaḥ |</p>
<pre><code>vyabhicāre striyā mauṇḍyam adhaḥ śayanam eva ca |
</code></pre>
<p>kṛtaprāyaścittā tu saṃvyavahāryā bhavati,</p>
<pre><code>kṛtanirṇejnāṃś caiva na jugupset karhicit | \
</code></pre>
<p>iti manuvacanāt || 1.70 ||</p>
<p><em>strīpraśaṃsām āha |</em></p>
<pre><code>**somaḥ śaucaṃ dadau strīṇāṃ gandharvaś ca śubhāṃ giram |**
</code></pre>
<p>**	pāvakaḥ sarvamedhyatvaṃ medhyā vai yoṣito hy ataḥ || 1.71 ||**</p>
<p>somo devaḥ strīṇāṃ śucitvaṃ dattavān | gandharvaś ca kalyāṇīṃ giram | pāvakaḥ sarvayajñārhatvam | ato hi tā medhyā yajñārhā yoṣitaḥ | hiśabdaḥ prasiddhau || 1.71 ||</p>
<pre><code>**vyabhicāra ṛtau śuddhir garbhe tyāgo vidhīyate |**
</code></pre>
<p>**	garbhabhartṛvadhe cāsāṃ tathā mahati pātake || 1.72 ||**</p>
<p>vyabhicāre saty āsāṃ rajodarśane śuddhir bhavati | etac ca mānase vyabhicāre | yad āha manuḥ: &ldquo;rajasā strī manoduṣṭā&rdquo; iti | tataś ca rajodarśanāt prāg asaṃvyavahāryā | saṃvyavahārāya prāyaścittaṃ kārayitavyā | yad āha vasiṣṭhaḥ: &ldquo;manasā bhartur abhicāre trirātraṃ yavakaṃ kṣīraudanaṃ vā bhuñjānādhaḥ śayīta | ūrdhvaṃ trirātrād apsu nimagnā gāytryā aṣṭaśatena śirobhiir juhuyāt | pūtā bhavatīti vijñāyate&rdquo; iti | <strong>[99]</strong> garbhe tyāgo vidhīya iti śūdragarbhaviṣayam | yad āha vasiṣṭhaḥ |</p>
<pre><code>brāhmaṇakṣatriyaviśāṃ striyaḥ śūdreṇa saṃgatāḥ |

aprajātā viśudhyanti prāyaścittena netarāḥ || iti |
</code></pre>
<p>svasyā garbhasya bhartur vā vadhe bhartrā bandhubhiś cāsāṃ tyāgaḥ kāryaḥ | cakāraḥ śāstrāntaroktatyāgahetusaṃgrahārthaḥ | atra manuḥ |</p>
<pre><code>ṛtusnātātha yā nārī bhartāraṃ nopagacchati |

tāṃ grāmamadhye vikhyāpya bhrūṇaghnīṃ tu vivāsayet ||
</code></pre>
<p>vasiṣṭhaḥ |</p>
<pre><code>catasras tu parityājyāḥ śiṣyagā gurugā ca yā |

patighnī ca viśeṣeṇa juṅgitopagatā ca yā ||
</code></pre>
<p>śiṣyo &lsquo;tra bhartṛśiṣyaḥ | guruḥ pitā | juṅgitaḥ patitaḥ, pratilomajo vā |</p>
<pre><code>trīṇi striyāḥ pātakāni loke dharmavido viduḥ |

bhartur vadho bhrūṇahatyā svasya garbhasya pātanam ||
</code></pre>
<p>tasyās tyāgakāraṇeṣu mahāpātakeṣu strīpuruṣasādhāraṇeṣu, prātisvikeṣu tu striyās tyāgahetuṣu śiṣyagamanādiṣu sarvātmanā tyāga iti | atha vāyam arthaḥ — vyabhicāre sati yadi rajodarśanātmakam ṛtupravṛttyā garbhāvaniścaye śuddhiḥ śuddhihetuḥ prāyaścittakriyā kāryā | garbhe tu vyabhicāranimitte vyabhicāriṇyās tyaga eva na prāyaścittam | na kevalaṃ tasmin garbhe kiṃ tu svakīyasya yathā kathaṃcid upāttasya garbhasya svabhartuś ca vadhe tyāgo na prāyaścittam | mahāpātake tu tyāgo &lsquo;bhihito viśeṣa iti | mahāpātakeṣu strīpuruṣasādhāraṇeṣu satsu saṃbhogasaṃsparśasaṃbhāṣaṇasahādhikāraviṣayas tyāgaḥ kāryaḥ, na punar gṛhān nirvāsanarūpaḥ | yad āha manuḥ |</p>
<pre><code>etam eva vidhiṃ kuryād yoṣitsu patitāsv api |

vastrānnam āsāṃ deyaṃ tu vaseyus tu gṛhāntike || iti || 1.72 ||
</code></pre>
<p><em>adhivedanīyā āha |</em></p>
<pre><code>**surāpī vyādhitā dhūrtā vandhyārthaghny apriyaṃvadā |**
</code></pre>
<p>**	strīprasūś cādhivettavyā puruṣadveṣiṇī tathā || 1.73 ||**</p>
<p>[surāpīprabhṛtayo &lsquo;dhivedanīyāḥ| evaṃvidhasu bhāryāsu bhāryāntaraṃ kartavyam <strong>[100]</strong> iti yāvat | surāpī madyapī | surāśabdenātra madyaṃ pratipādyate na surā | tatpānaṃ hi mahāpātakatvāt tyāgasyaiva hetuḥ syāt, nādhivedanamātrasya | ata eva manuḥ |</p>
<pre><code>madyapāsatyavṛttā ca pratikūlā ca yā bhavet |

vyādhitā cādhivettavyā hiṃsrārthagnī ca sarvadā ||
</code></pre>
<p>vyādhitā dīrgharogā | dhūrtā pratārikā | vandhyā &lsquo;napatyā | arthaghnī, arthanāśikā | apriyaṃvadā paruṣabhāṣiṇī | strījananī cādhivettavyā | etāsu vidyamānāsv api bhāryāntaraṃ pariṇeyam ity arthaḥ | atra manuḥ |</p>
<pre><code>vandhyāṣṭame 'dhivettavyā daśame tu mṛtaprajā |

ekādaśe strījananī sadyas tv apriyavādinī ||
</code></pre>
<p>tathā |</p>
<pre><code>yā rogiṇī syāt tu hitā saṃpannā caiva śīlataḥ |

sānujñāpyādhivettavyā nāvajñeyā kathaṃcana ||
</code></pre>
<p>rogiṇīgrahaṇam aprajasaṃ strīprajāṃ copalakṣayati | ata eva smṛtyantaram |</p>
<pre><code>vyādhitāṃ strīprajāṃ vāndhyām unmattāṃ vigatārtavām |

aduṣṭāṃ labhate tyaktuṃ tīrthato na tu dharmataḥ ||
</code></pre>
<p>tīrthaḥ yoniḥ | etac cākāmaviṣayam | yat punar āpastambenoktam: &ldquo;dharmaprajāsaṃpanne dāre nānyān kurvīta | anyatarāpāye kurvīta | prāg agnyādheyād ādhāne hi satī karmabhiḥ saṃbadhyate&rdquo; iti, tatra prāg agnyādheyād iti na vidhiḥ, kiṃ tv aucityaprāptānuvādaḥ | ata evāha baudhāyanaḥ: &ldquo;etayaiva yajeta dāravyatikrama ṛtvigvyatikrame ca&rdquo; iti | etayā pavitreṣṭyā śāstrīyādhivedananimittam antareṇa yad adhivedanaṃ sa dāravyatikramaḥ | tasminn eva nimitte yajeta na caitat prāg agnyādheyād upapadyate, tretāsādhyatvāt | tenāhitāgner adhivedanam astīti siddham | prāg anyādheyād adhivedane dvitīyādikāpy agnihotrādibhiḥ karmabhir adhikāritayā saṃbadhyate | yad āha āpastambaḥ: &ldquo;ādhāne hi satī karmabhiḥ saṃbadhyate&rdquo; iti | <strong>[101]</strong> yat tu viṣṇuvacanam,</p>
<pre><code>agnihotrādiyajñeṣu dvitīyā na sahācaret |

anyathā niṣphalaṃ tasya sviṣṭaiḥ kratuśatair api ||
</code></pre>
<p>iti, tajjyeṣṭhāyām aduṣṭāyāṃ satyāṃ kevaladvitīyāsahādhikāraviṣayam | asavarṇadvitīyāviṣayaṃ vā | yad vāhitāgnipariṇītadvitīyāviṣayaṃ | etadviṣayam etad api |</p>
<pre><code>prathamā dharmapatnī syād dvitīyā rativardhinī |

dṛṣṭam eva phalaṃ tatra nādṛṣṭam upapadyate || iti |
</code></pre>
<p>yat tu dvitīyabhāryāparigrahe punarādhānavacanam, tat pūrvabhāryāyām adharmasaṃpannāyāṃ mṛtāyāṃ veti veditavyam, na tu dvitīyavivāhamātra it | manuḥ |</p>
<pre><code>adhivinnā tu yā nārī nirgacched ruṣitā gṛhāt |

sā sadyaḥ saṃniroddhavyā tyājyā vā kulasaṃnidhau ||
</code></pre>
<p>pitrādikulasaṃnidhāv ity arthaḥ || 1.73 ||</p>
<pre><code>**adhivinnā tu bhartavyā mahad eno 'nyathā bhavet |**
</code></pre>
<p>svagṛhe pitṛgṛhe vā vasantīti śeṣaḥ ||</p>
<pre><code>**yatrānukūlyaṃ dampatyos trivargas tatra vardhate || 1.74 ||**
</code></pre>
<p>dharmārthakāmās trivargaḥ | sa dampatyor ānukūlye saṃpratipattau vardhate, atas tadarthaṃ yatitavyam iti tātparyārthaḥ | mokṣo brahmayajñasyaiva gṛhasthasya na sarvasyety abhiprāyeṇoktaṃ trivarga iti || 1.74 ||</p>
<pre><code>**mṛte jīvati vā patyau yā nānyam upagacchati |**
</code></pre>
<p>**	seha kīrtim avāpnoti modate comayā saha || 1.75 ||**</p>
<p>vāśabdaḥ samuccaye | atirohitam anyat | nityasyāpi patyavyabhicārasyānuṣaṅgikaṃ phalam etad ucyate | patir api bhāryāṃ na vyabhicared iti manur āha |</p>
<pre><code>anyonyasyāvyabhicāro bhaved āmaraṇāntikaḥ |

eṣa dharmaḥ samāsena jñeyaḥ strīpuṃsayoḥ paraḥ || iti |
</code></pre>
<p>ubhayor avyabhicāravidhir nityaḥ, tadatikrame prāyaścittasmaraṇāt || 1.75 ||</p>
<p><strong>[102]</strong>	<strong>ājñāsaṃpādinīṃ dakṣāṃ vīrasūṃ priyavādinīm |</strong></p>
<p>**	tyajan dāpyas tṛtīyāṃśam adravyo bharaṇaṃ striyāḥ || 1.76 ||**</p>
<p>ājñākāritvādiguṇopetāṃ bhāryāṃ parityajan dhanasya tṛtīyāṃśaṃ tasyai dāpyaḥ | rājñeti sāmarthād gamyate | bharaṇamātraparyāptadhanas tu bharaṇamātram | striyā iti caturthyarthe ṣaṣṭhī || 1.76 ||</p>
<pre><code>**strībhir bhartṛvacaḥ kāryam eṣa dharmaḥ paraḥ striyāḥ |**
</code></pre>
<p>bhāryābhir bhartṛvacaso &lsquo;rthaḥ kāryaḥ | tatkaraṇaṃ dṛṣṭaprayojanāyopayogatāṃ sādhayati, svayaṃ dharmaś ca bhavati | na cānyaiḥ strīdharmais tulyo &lsquo;yam | yena tair vikalpeta | kiṃ tu tata utkṛṣṭas tenaitadanurodhenaivānyadharmakaraṇam | ata eva tadvirodhino &lsquo;dharmān niṣedhati manuḥ |</p>
<pre><code>nāsti strīṇāṃ pṛthag yajño na vrataṃ nāpy upoṣitam |

patiṃ śuśrūṣate yat tu tena svarge mahīyate || iti |
</code></pre>
<p>bhartṛśuśrūṣaṇenāviruddhaṃ vratādi patyanujñayā kāryam | yad āha śaṅkhaḥ: &ldquo;kāmaṃ bhartur anujñayā vratopavāsādīnām ārambhaḥ&rdquo; iti, etad aproṣitabhartṛkāviṣayam | yataḥ proṣitabhartṛkāṃ viṣṇudharmeṣu striyam adhikṛtya,</p>
<pre><code>bhartary evaṃ pravasite tyaktavyā patinā śubhā |

kurvītārādhanaṃ nārī upavāsādinā hareḥ ||
</code></pre>
<p>iti śrutādi dṛśyate | śubhāskhalitacaritrā ||</p>
<pre><code>**ā śuddheḥ saṃpratīkṣyo hi mahāpātakadūṣitaḥ || 1.77 ||**
</code></pre>
<p>patiś cen mahāpātakī tadā prayaścittāpavargaṃ yāvat pratikṣyaḥ | mahāpātakayukto na śuśrūṣya ity arthaḥ | etac ca vivāhottarakālaṃ bhartuḥ pātitye sati draṣṭavyam | vivāhāt pūrvaṃ patitenoḍhāpi na bhāryā śāstrīyodvāhābhāvāt || 1.77 ||</p>
<pre><code>**lokānantyadivaḥ prāptiḥ putrapautraprapautrakaiḥ |**
</code></pre>
<p>**	yasmāt tasmāt striyaḥ sevyāḥ kartavyāś ca surakṣitāḥ || 1.78 ||**</p>
<p>lokāś cānantyaṃ ca dyauś ceti samāhāre dvandaḥ | tataḥ ṣaṣṭhyekavacanam | <strong>[103]</strong> tac ca lokaprāptyānantyaprāptidyuprāptayo yathāsaṃkhyaṃ putrapautraprapautrakair bhavanti | yasmād evaṃ tasmāt putrādihetavaḥ striyaḥ sevyā ṛtukāle kartavyāś ca surakṣitāḥ | vyabhicāraparihārāya rakṣāvidhānāc ca gamayati vyabhicārotpannair naitat phalaṃ janyate iti | tathā ca śrutiḥ |</p>
<pre><code>apramattā rakṣatha tantum etam ā vaḥ kṣetre pare bījāny avāpsuḥ |

janayituḥ putro bhavati sāṃparāye moghaṃ vettā kurute tantum etam || iti |
</code></pre>
<p>dyuśabdaś cātra sūryaloke vartate | tathā ca manuḥ |</p>
<pre><code>putreṇa lokāñ jayati pautreṇānantyam aśnute |

ata putrasya pautreṇa vradhnasyāpnoti viṣṭapam ||
</code></pre>
<p>bradhnaḥ sūryaḥ | pitaraṃ prati vivāhitāyāḥ putrotpattes tatpitṛpitāmahagāmi phalam idaṃ śrāddhasyeva putraṃ prati vihitasya pitrāditṛptiḥ || 1.78 ||</p>
<p><em>evaṃ putrasya śreyaskaratve &lsquo;bhihite tajjananopāyam āha |</em></p>
<pre><code>**ṣoḍaśartur niśāḥ strīṇāṃ tasmin yugmāsu saṃviśet |**
</code></pre>
<p>rajodarśanaprabhṛtiṣoḍaśāhorātrātmakaḥ strīṇām ṛtur garbhagrahaṇakālaḥ | taṃ kālaṃ prasiddham anūdya vidadhāti &ldquo;tasmin yugmāsu saṃviśet&rdquo; iti | saṃviśet putraṃ janayitum, &ldquo;lakṣaṇyaṃ janayet sutam&rdquo; iti vākyaśeṣāt | tathā ca manuḥ |</p>
<pre><code>yugmāsu putrā jāyante striyo 'yugmāsu rātriṣu |

tasmād yugmāsu putrārthī saṃviśed ārtave striyam || iti |

**brahmacāry eva parvaṇy ādyāś catasras tu varjayet || 1.79 ||**
</code></pre>
<p>brahmacāry eva maithunavimukha eva parvaṇi pañcadaśīdvaye bhavet | &ldquo;ṛtukālābhigāmī syāt,&rdquo; &ldquo;yathākāmī bhaved vāpi&rdquo; iti prasakte stryupagamane parvaparyudāso &lsquo;yam | brahmacāry eva parvaṇīti parvagrahaṇaṃ tithyantarāṇi śāstrāntaraparyudastāni saṃgṛhṇāti | tatra manuḥ |</p>
<pre><code>amāvasyām aṣṭamīṃ ca paurṇamāsīṃ caturdaśīm |

brahmacārī bhaven nityam apy ṛtau snātako dvijaḥ ||
</code></pre>
<p>atrāmāvāsyāśabdasāhacaryāc caturdaśyaṣṭamīśabdau sitāsitapakṣayoś caturdaśyaṣṭamyāv āhatuḥ, na tv ṛtau | apiśabdād anṛtāv apy etās tithayo varjyāḥ | tathā, ṛtor ādyāś catasro rātrīr varjayet | <strong>[104]</strong> tathā ca manuḥ |</p>
<pre><code>tāsām ādyāś catasras tu ninditaikādaśī tathā |

trayodaśī ca śeṣāḥ syuḥ praśastā daśa rātrayaḥ ||
</code></pre>
<p>ekādaśītrayodaśyāv ṛtor na pakṣasya | atra śaṅkhalikhitau: &ldquo;na divā maithunaṃ vrajet klībā alpavīryāś ca divā prasūyante &lsquo;lpāyuṣaś ca | tasmād etat parivarjayet&rdquo; iti | anṛtāv apy etat | yad āha āpastambaḥ: &ldquo;gṛhamedhino vratam — ahany asaṃveśanam | nāṣṭamīcaturdaśīpañcadaśīṣu striyam upeyāt | na śrāddhe bhuktvā na datvā nopanimantritaḥ śrāddhe na vratī na dīkṣitaś ca | na devāyatanaśmaśānaśūnyālayeṣu na vṛkṣamūleṣ na divā na saṃdhyayor na malināṃ na malino nābhyaktāṃ na rogārtāṃ na rogārto na hīnāṅgī tathaiv ca vayodhikāṃ nopeyād garbhiṇīṃ nārīṃ dīrgham āyur jijīviṣuḥ&rdquo; | vrataṃ prāyaścittam | garbhiṇyām icchantyāṃ na doṣaḥ | tathā ca vasiṣṭhaḥ: &ldquo;api ca kāṭhake pravacane vijñāyate | api naḥ śvo vijaniṣyamāṇāḥ patibhiḥ saha śayatām iti strīṇām indradatto varaḥ&rdquo; iti | baudhāyanaḥ |</p>
<pre><code>yas tu pāṇigṛhītāyā āsye gacchati maithunam |

tasyeha niṣkṛtir nāstīty evam āha prajāpatiḥ||
</code></pre>
<p>hārītas tu caturthyāṃ garbhādhānam icchati: &ldquo;caturthe &lsquo;hani snātāyāṃ yugmāsu vā garbhādānavad upetabrahmagarbhaṃ sa dadāti&rdquo; iti | tataś vihitapratiṣiddhatvāc caturthyāṃ stryupagamanaṃ vaikalpikam | vyavasthitavikalpaś cāyam | rajonivṛttau caturthyāṃ vidhiḥ | tadanivṛttau pratiṣedhaḥ | tathā ca manuḥ |</p>
<pre><code>rajasy uparate sādhvī snānena strī rajasvalā | iti |
</code></pre>
<p>sādhvī garbhādhānādivihitakarmayogyety arthaḥ | devalaḥ |</p>
<pre><code>yaugapadye tu tīrthānāṃ viprādikramaśo vrajet |

rakṣaṇārtham aputrāṃ vā grahaṇakramaśo 'pi vā ||
</code></pre>
<p>yoniśabdalakṣitasyartor (?) anekabhāryāsu yaugapadye varṇakrameṇa vā vivāhakrameṇa vā bhāryāṃ saṃgacched aputrāṃ vāgram ity arthaḥ | <strong>[105]</strong> āpastambaḥ: &ldquo;mithunībhūya ca tayā saha na rātriṃ śayīta&rdquo; | vṛddhaśātātapaḥ |</p>
<pre><code>ṛtau tu garbhaśaṅkitvāt snānaṃ maithuninaḥ smṛtam |

anṛtau tu striyaṃ gatvā snānaṃ mūtrapurīṣavat ||

dvāv etāv aśucī syātāṃ dampatī śayanaṃ gatau |

śayanād utthitā nārī śuciḥ syād aśuciḥ pumān ||
</code></pre>
<p>bhartuḥ śaucam āpādayantīti śeṣaḥ | gautamaḥ: &ldquo;na mithunībhūya śaucaṃ prati vilambeta&rdquo; || 1.79 ||</p>
<pre><code>**evaṃ gacchan striyaṃ kṣāmāṃ madhāṃ mūlaṃ ca varjayet |**
</code></pre>
<p>**	sutha indau sakṛt putraṃ lakṣaṇyaṃ janayet pumān || 1.80 ||**</p>
<p>āhāralādhavādinā <strong>striyaṃ kṣāmāṃ</strong> kṛtvā maghāmūle vihāya nakṣatrāntare <strong>susthe</strong> candra uktaprakāreṇa <strong>sakṛd</strong> ṛtau gacchan praśastalakṣaṇayuktaṃ <strong>putraṃ janayet</strong> | candrasausthityena ca jyotiḥśāstrayuktaṃ putrajanmapradaṃ tatkālīnaṃ grahasaṃsthānaṃ lakṣyate |</p>
<p>prasaṅgād rajasvalāvratāni kathyante | tatra paiṭhīnasiḥ: &ldquo;trirātraṃ malavadvastradhāraṇam | na snāyān nābhyañjyān na nakhān nikṛnten na rajjuṃ sṛjen na dantān dhāven na srajaṃ dhārayen na gandhān seveta na vṛṣyāṇi na kharveṇa pibet&rdquo; iti | vṛṣyāṇi vīryavardhakāni dravyāṇi | kharvo vāmahastaḥ | vasiṣṭhaḥ: &ldquo;trirātraṃ rajasvalāśucir bhavati | sā nāñjyān nābhyañjyān nāpsu snāyād adhaḥ śayīta na divā svāpyāt | nāgniṃ spṛśet | na rajjuṃ sṛjen na māṃsam aśnīyān na grahān nirīkṣeta na hasen na kiṃcid ācaren na kharveṇa nāñjalinā pibet | pākṣikam | añjalinā vā pibed iti śruteḥ | lohitāyasena vā&rdquo; | lohitāyasaṃ tāmram | etac ca vratajātaṃ trirātrāśaucanimittāyāṃ rajaḥpravṛttau draṣṭavyaṃ na rajomātrapravṛttau | tatra yā rātris trirātrāśucitvanimittaṃ bhavati, tām āha atriḥ |</p>
<pre><code>rajasvalā yadi snātā punar eva rajasvalā |

aṣṭādaśadinād arvāg aśucitvaṃ na vidyate ||
</code></pre>
<p><strong>[106]</strong>	ekonaviṃśater arvāg ekāhaṃ syāt tato dvyaham |</p>
<pre><code>triṃśatprabhṛty uttareṣu trirātram aśucir bhavet ||
</code></pre>
<p>eṣā ca dinasaṃkhyā snānadinapūrvikā, &ldquo;snātāyāḥ&rdquo; iti vacanāt | yat tu,</p>
<pre><code>caturdaśadinād arvāg aśucitvaṃ na vidyate |
</code></pre>
<p>ity smṛtyantaram, tena sahartupravṛttisvabhāvavaśād vyavasthām āśrityāvirodhaḥ kāryaḥ | puṃsā svasya balādhānam api kartavyam | yathāha bṛhaspatiḥ |</p>
<pre><code>striyāḥ śukre 'dhike strī syāt pumān puṃso 'dhike bhavet |

tasmāc chukrapravṛddhyarthaṃ vṛṣyaṃ snigdhaṃ ca bhakṣayet ||

laghvāhārāṃ striyaṃ kuryād evaṃ saṃjanayet sutam || 1.80 ||
</code></pre>
<p><em>adhunā ṛ(&lsquo;nṛ)tugamananimittam āha |</em></p>
<pre><code>**yathākāmī bhaved vāpi strīṇāṃ varam anusmaran |**
</code></pre>
<p>**	svadāranirataś caiva striyo rakṣyā yataḥ smṛtāḥ || 1.81 ||**</p>
<p>strīṇāṃ kāmam icchām anatikramann anṛtāv api gacchet | yataḥ strīṇām indradatto varaḥ | uktam indraṃ striyaś ca prakṛtya taittirīyake: &ldquo;tā abruvan varaṃ vṛṇāmahā ṛtv iyāt prajāṃ vindāmahai kāmam ā vijanitoḥ saṃbhavāmeti tasmād ṛtv iyāt striyaḥ prajāṃ vindante kāmam ā vijanitoḥ saṃbhavanti vārevṛtaṃ hy āsām&rdquo; iti | svadāra(rā)vyabhicārī bhavet | striyo vyabhicārād rakṣaṇīyā yataḥ smṛtāḥ | tadrakṣaṇaṃ ca patyur avyabhicāritvena strīṣu yathākāmitvena ca bhavati | vāśabdo &lsquo;nṛtugamanaṃ vaikalpikam āha | tataś cāgacchato &lsquo;pi strīrakṣaṇasāmarthaṃ yasyāsāv ṛtāv eva gacchet | tasya ca phalātiśayaṃ vasiṣṭha āha: &ldquo;ṛtau ca gacchan vidhivac ca juhvan na brāhmaṇaś cyavate brahmalokāt&rdquo; iti | itaras tu yathākāmī bhavet || 1.81 ||</p>
<pre><code>**bhartṛbhātṛpitṛjñātiśvaśrūśvaśuradevaraiḥ |**
</code></pre>
<p>**	bandhubhiś ca striyaḥ pūjyā bhūṣaṇācchadanāśanaiḥ || 1.82 ||**</p>
<p><strong>[107]</strong></p>
<p>bhartrādibhir bhūṣaṇavastrānnadānaiḥ striyo mānanīyāḥ | etac cāvaśyakam | asyākaraṇe pratyavāyam āha manuḥ |</p>
<pre><code>yatra nāryaḥ prapūjyante ramante tatra devatāḥ |

yatraitās tu na pūjyante sarvās tatrāphalāḥ kriyāḥ ||

jāmayo yāni gehāni śapanty apratipūjitāḥ |

tāni kṛtyāhatānīva vinaśyanti samantataḥ || iti |
</code></pre>
<p>jāmayo bhaginyaḥ | etac ca snuṣāduhitrādyupalakṣaṇam | yad āha bṛhaspatiḥ |</p>
<pre><code>bhartrā patnī samabhyarcyā vastrālaṃkārabhūṣaṇaiḥ |

utsave pitṛmātṛbhyāṃ śvaśrūśvaśurabandhubhiḥ ||
</code></pre>
<p>bhūṣaṇādīnāṃ samuccayo bhartṛviṣaya itaraviṣayau tu vikalpasamuccayau yathāsāmarthyam || 1.82 ||</p>
<p><em>strīdharmān āha |</em></p>
<pre><code>**saṃyatopaskarā dakṣā hṛṣṭā vyayaparāṅmukhī |**
</code></pre>
<p>**	kuryāc chvaśurayoḥ pādavandanaṃ bhartṛtatparā || 1.83 ||**</p>
<p>upaskaro gṛhopakaraṇaṃ darvīpīṭhi(ṭha)rādiḥ | saṃyataḥ saṃkṣipta upaskaro yayā sā saṃyatopaskarā, dakṣā śīghrakāriṇī, hṛṣṭā yathotpannena dravyeṇa saṃtuṣṭā, asadvyayaparāṅmukhī ca bhavet | śvaśrūśvaśurayoś ca pādavandanaṃ kuryāt pratyaham | bhartṛtatparā bhartṛpradhānā | atra viṣṇuḥ: &ldquo;atha strīdharmāḥ | bhartuḥ samānavracāritvaṃ śvaśrūśvaśuragurudevatātithīnāṃ pūjanaṃ susaṃyatopaskaratāmuktahastatā suguptabhāṇḍatā mūlakriyāsv anabhiratir maṅgalācāratatparatā&rdquo; | mūlakriyā vaśīkaraṇam | tathā pṛthvīṃ prati lakṣmīvākyam |</p>
<pre><code>nārīṣu nityaṃ suvibhūṣitāsu pativratāsu priyavādinīṣu |

amuktahastāsu sutānvitāsu suguptabhāṇḍāsu balipriyāsu ||

suspaṣṭaveṣāsu jitendriyāsu kalivyapetāsv avilolupāsu |

dharmavyapekṣāsu dayānvitāsu sthitā sadāhaṃ jagatāṃ vidhātri || **[108]**
</code></pre>
<p>śaṅkhaḥ: &ldquo;nānuktā grān nirgacchet | nānuttarīyā | na tvaritaṃ vrajet | na parapuruṣam abhibhāṣetānyatra vaṇikpravrajitavṛddhavaidyebhyaḥ | na nābhiṃ darśayet | ā gulphād vāsaḥ paridadhyāt | na stanau vivṛtau kuryāt | na hased anapāvṛtam, na bhartāraṃ na tadbandhūn vā vidviṣet | na gaṇikādhūrtāvyabhicāriṇīpravrajitekṣaṇikāmāyāmūlakuhikākārikāduḥśīlādibhiḥ sahaikatra tiṣṭhet | saṃsargeṇa hi cāritraṃ duṣyatīty ādiśanti&rdquo; iti | vyāsaḥ |</p>
<pre><code>dvāropaveśanaṃ nityaṃ gavākṣāvekṣaṇaṃ tathā |

asatpralāpo hāsyaṃ ca dūṣaṇaṃ kulayoṣitām ||
</code></pre>
<p>manuḥ |</p>
<pre><code>pānaṃ durjanasaṃsargaḥ patyā ca viraho 'ṭanam |

svapno 'nyagehe vāsaś ca nārīsaṃdūṣaṇāni ṣaṭ || 1.83 ||
</code></pre>
<p><em>kiṃ ca |</em></p>
<pre><code>**krīḍāśarīrasaṃskāraṃ samājotsavadarśanam |**
</code></pre>
<p>**	hāsyaṃ paragṛhe yānaṃ tyajet proṣitabhartṛkā || 1.84 ||**</p>
<p>krīḍā dyūtādikriyā, śarīrasaṃskāraḥ snānānulepanādiḥ | samājo janamelakaḥ | utsavaḥ kaumudīprabhṛtiḥ | tayor darśanam | hāsyaṃ paragṛhe yānam etat sarvaṃ pravasite bhartari tyajet | atra śaṅkhalikhitau: &ldquo;preṅkhātāṇḍavavihāravitradarśanāṅgarāgodyānayānavivṛtāsanotkṛṣṭa-pānabhojanakandukakrīḍanagandhamālyālaṃkāradantadhāvanāñjanādarśaprasādhanānām asvatantrāṇāṃ proṣitabhartṛkāṇāṃ kulastrīṇām anārambhaḥ |</p>
<pre><code>vidhāya proṣite vṛttiṃ jīven niyamasaṃsthitā |

proṣite tv avidhāyaiva jīvec chilpair agarhitaiḥ ||&quot;
</code></pre>
<p>jīvanārthaṃ vṛttiṃ vidhāya proṣite bhartari sati tadbhāryā tayā vṛttyā svalpāhararūpaṃ niyamam āsthāya jīvet | tām avidhāya proṣite jīvec chilpair agarhitair iti | yair na garhā jāyate tair eva śilpair jīved ity arthaḥ || 1.84 ||</p>
<pre><code>**rakṣet kanyāṃ pitā vinnāṃ patiḥ putras tu vārdhake |**
</code></pre>
<p>**	abhāve jñātayas teṣāṃ svātantryaṃ na kvacit striyāḥ || 1.85 ||**</p>
<p><strong>[109]</strong></p>
<p><strong>kanyāṃ</strong> kumārīṃ <strong>pitā rakṣet</strong>, pālayet | <strong>vinnāṃ</strong> pariṇītāṃ <strong>patiḥ</strong> | <strong>vārddhake tu putraḥ</strong> | <strong>teṣāṃ</strong> pitrādīnām <strong>abhāve jñātayo</strong> bāndhavā rakṣeyuḥ | evam ukte &lsquo;pi pāratantrye yaḥ svātantryaniṣedhaḥ so &lsquo;satsu jñātiṣu rājapāratantryavidhyarthaḥ | tathā ca smṛtyantaram |</p>
<pre><code>pakṣadvayāvasāne tu rājā bhartā prabhuḥ striyāḥ |

sa tasyā bharaṇaṃ kuryān nigṛhṇīyāt pathaś cyutām || iti || 1.85 ||

**pitṛmātṛsutabhrātṛśvaśrūśvasuramātulaiḥ |**
</code></pre>
<p>**	hīnā na syād vinā bhartrā garhaṇīyānyathā bhavet || 1.86 ||**</p>
<p>bhartāraṃ vinā vartamānā pitrādīnām anyatamena rahitā na syāt | yadi syāc chiṣṭagarhaṇīyā bhavet | pūrveṇa vākyena pitrādibhiḥ strīrakṣā kāryety uktam | anena bhartur asaṃnidhau pitrādirahitā strī na bhaved iti vidhīyate || 1.86 ||</p>
<p><em>uktānāṃ strīdharmāṇāṃ phalam āha |</em></p>
<pre><code>**patipriyahite yuktā svācārā saṃyatendriyā |**
</code></pre>
<p>**	iha kīrtim avāpnoti pretya cānuttamāṃ gatim || 1.87 ||**</p>
<p>priyaṃ ca hitaṃ ca <strong>priyahite</strong> | sā patyuḥ priyahitayor udyuktoktastrīdharmacāriṇī saṃyatendriyā ca sātra loke kīrtimatī bhavati, pretya ca sarvotkṛṣṭāṃ lokagatim avāpnoti | samantarasukhadaṃ karma priyam | pariṇatisukhadaṃ hitam | atra manuḥ |</p>
<pre><code>dānāt prabhṛti yā tu syād yāvad āyuḥ pativratā |

sā bhartṛlokam āpnoti yathaivārundhatī tathā ||
</code></pre>
<p>bṛhaspatiḥ |</p>
<pre><code>ārtārte mudite hṛṣṭā proṣite malinā kṛśā |

mṛte mriyeta yā patyau sā strī jñeyā pativratā ||
</code></pre>
<p>mṛte maraṇaṃ tena mahāgnipraveśanenaiva | yathāha aṅgirāḥ |</p>
<pre><code>sarvāsām eva nārīṇām agniprapatanād ṛte |

nānyo dharmo hi vijñeyo mṛte bhartari karhicit ||

yāvan nāgnau dahed dehaṃ mṛte patyau pativratā |

tāvan na mucyate nārī strīśarīrāt kathaṃcana ||

sadvṛttabhāvāśritabhartṛkāṇāṃ strīṇāṃ viyogakṣatakātarāṇām |

tāsāṃ prabhāvastimite gate kaṃ nāgnipraveśād aparo 'sti mārgaḥ || **[110]**
</code></pre>
<p>astamite prabhau bhartari, kaṃ gate svargaṃ gate mṛte bhartari | hārītaḥ |</p>
<pre><code>mṛte bhartari yā nārī dharmaśīlā dṛḍhavratā |

anugacchati bhartāraṃ śṛṇu tasyās tu yatphalam ||

tisraḥ koṭyo 'rdhakoṭī ca yāni lomāni mānave |

tāvanty abdasahasrāṇi svargaloke mahīyate ||

mantragrāhī yathā sarpaṃ balād uddharate bilāt |

tadvad bhartāram ādāya mṛtaṃ yāti tapobalāt ||

mātṛkaṃ paitṛkaṃ caiva yatra kanyā pradīyate |

kulatrayaṃ punāty eṣā bhartāraṃ yānugacchati ||
</code></pre>
<p>vyāsaḥ |</p>
<pre><code>pūrvaṃ mṛtā hared agnim anvārūḍhā hared agham |

bhartur dhanam abhāve tu jīvantī satsu bandhuṣu ||

brahaghne vā kṛtaghne vā mitraghne yac duṣkṛtam |

bhartuḥ punāti sā nārī tam ādāya mṛtā tu yā ||
</code></pre>
<p>ādāyāliṅgyety arthaḥ | ata eva kalpasūtrakāro bhartṛśarīreṇa saha saṃveśanam āha: &ldquo;uttarataḥ patnīṃ saha saṃveśayanti&rdquo; iti |</p>
<pre><code>dayitaṃ yānyadeśasthaṃ vṛttaṃ śrutvā pativratā |

samārohati dīpte 'gnau tasyāḥ śaktiṃ nibodhata ||
</code></pre>
<p>vṛttaṃ mṛtam ity arthaḥ |</p>
<pre><code>yadi praviṣṭo narake baddhapāśaiḥ sudāruṇaiḥ |

saṃprāpto yātanāsthānaṃ gṛhīto yamakiṃkaraiḥ ||

tiṣṭhate vivaśo dīno veṣṭyamānaḥ svakarmabhiḥ |

vyālagrāhī yathā sarpaṃ bilād gṛhṇāty aśaṅkitam ||

tadvad bhartāram ādāya divaṃ yāti tapobalāt |

tatra sā bhartṛparamā stūyamānāpsarogaṇaiḥ ||

modate patinā sārdhaṃ yāvad indrāś caturdaśa ||
</code></pre>
<p>modate patinā sārdham iti vacanāt saha patyā svargopabhogaḥ patnīgāmy eva phalam iti tatkṛtasyāgnipraveśasya phalam akartā bhartā bhuṅkta it virodhaḥ suparihā(ha)raḥ | <strong>[111]</strong> yas tu bhartari sukhasamavāyaḥ, sa bhartṛgatād eva dharmāt | tatpratibandhakaṃ pāpaṃ patnīkṛto dharma uddharati | na ca pratibandhakoddhārakaḥ kāryaparaḥ | yas tu patyuḥ pāpakṣayaḥ patnīkṛtasya dharmasya phalam iti śrūyate tasyāpi na mukhyo &lsquo;rthaḥ, kiṃ tu gauṇaḥ, kṣaya iva kṣayaḥ patnīdharmeṇa patipāpasyānantaraṃ phaladānapratibandharūpaḥ | bṛhaspatiḥ |</p>
<pre><code>śarīrārdhaṃ smṛtā jāyā puṇyāpuṇyaphale samā |

anvārūḍhā jīvatī(ntī) ca sādhvī bhartur hitāya sā ||
</code></pre>
<p>anvārohaṇaṃ ca kāmyatvād anityam | ata eva viṣṇuḥ: &ldquo;mṛte bhartari brahmacaryaṃ tadanvārohaṇaṃ vā&rdquo; iti | na cānvārohaṇasmṛtīnāṃ &ldquo;tasmād(du) ha na purāyuṣaḥ svaḥkāmī preyāt&rdquo; iti śrutivirodho vācyaḥ, bhinnaviṣayatvāt | sāmānyena śrutiḥ svecchayā maraṇaṃ niṣedhati | smṛtis tu mṛte bhartari vahnipraveśamaraṇaviśeṣaṃ vidhatte | ato bhinnaviṣayatvād avirodhaḥ | &ldquo;svargakāmo yajeta,&rdquo; &ldquo;yāvajjīvam agnihotraṃ juhuyāt&rdquo; ity evamādikayā śrutyā sāmānyaviṣayayā na virodhaḥ| tathā ca brahmapurāṇam |</p>
<pre><code>mṛte bhartari satstrīṇāṃ na cānyā vidyate gatiḥ |

nānyad bhartṛviyogārtidāhapraśamanaṃ bhavet ||

nidhāyorasi saṃśuddhā praviśej jātavedasam |

ṛgvedavādāt sādhvī strī na bhaved ātmaghātinī ||

tryahāc chauce tu nirvṛtte śrāddhaṃ prāpnoti śāśvatam ||
</code></pre>
<p>&ldquo;imā nārīr avidhavāḥ&rdquo; ityādayo vedaśrutayaḥ | tasmād etāḥ smṛtayaḥ pramāṇam | na ca &ldquo;na hiṃsyāt&rdquo; ity anenānvarohaṇam śakyaṃ niṣeddhum | anena hi hantuḥ sakāśād anyasya hantavyasya hiṃśa pratiṣidhyate, na tu svavadharūpā | sā tu &ldquo;tadmād u ha na purāyuṣaḥ&rdquo; ity anena niṣidhyate | idaṃ ca sāmānyaviṣayatvād viśeṣaviṣayayānvārohaṇasmṛtyā tadvyatiriktasvavadhaniṣedhakatvena saṃkocyata ity uktam | na ca sāmānyaviṣayaśrutiviruddhā smṛtir apramāṇam iti vācyam, sāmānyaviśeṣarūpaviṣayabhedena virodhābhāvāt | viṣayābheda eva hi virodho na tu <strong>[112]</strong> viśeṣaviṣayabhede | tataś ca viśeṣaviṣayayā smṛtyā svamūlabhūtā śrutir viśeṣaviṣayaivānumīyate | sā ca sāmānyaviṣayaśruter balīyasī satī tasyāḥ saṃkocahetur bhavati | <span style="text-decoration:underline;">nanu</span> ca brāhmaṇyā anvārohaṇapratiṣedhaṃ smaranti, yathā tāvat paiṭhīnasiḥ |</p>
<pre><code>mṛtānugamanaṃ nāsti brāhmanyā brahmaśāsanāt |

itareṣāṃ tu varṇānāṃ strīdharmo 'yaṃ paraḥ smṛtaḥ ||

upakāraṃ yathā bhartur jīvantī na tathā mṛtā |

karoti brāhmaṇī śreyo bhartuḥ śokavatī satī ||
</code></pre>
<p>virāṭ |</p>
<pre><code>anuvarteta jīvantaṃ na tu yāyān mṛtaṃ patim |

jīva(ve)dbharur hitaṃ kuryān maraṇād ātmaghātinī ||
</code></pre>
<p>aṅgirāḥ |</p>
<pre><code>yā strī brāhmaṇajātīyā mṛtaṃ patim anuvrajet |

sā svartam ātmaghātena nātmānaṃ na patṃ nayet ||
</code></pre>
<p>vyāghrapāt |</p>
<pre><code>na mriyeta samaṃ bhartrā brāhmaṇo śokamohitā |

pravrajyāgatim āpnoti maraṇād ātmaghātinī ||
</code></pre>
<p>pravrajyā maithunādibhogatyāgaḥ | satyam evaṃ smaranti kiṃ tu | <span style="text-decoration:underline;">satyam</span> evaṃ smaranti kiṃ tu smarāntareṇaiteṣāṃ viṣayo vyavasthāpyate | yathāha uśanāḥ |</p>
<pre><code>pṛthakcitiṃ samāruhya na viprā gantum arhati |

anyāsāṃ caiva nārīṇāṃ strīdharmo 'yaṃ paraḥ smṛtaḥ || iti 
</code></pre>
<p>tataś ca brāhmaṇyanugamananiṣedhaḥ pṛthakcitisamārohaṇaviṣayaḥ | ata eva rāmāyaṇādau brāhmaṇyādīnāṃ svabhartṛśarīrāliṅanapūrvakaṃ svaśarīradahanam upākhyāyate | ata eva kalpasūtrakāraḥ pretasyottarataḥ patnyāḥ saṃveśanam aviśeṣeṇa nityavad vidadhāti | devarādinā tutthāpanaṃ tasyāḥ putrakāmanāyāṃ vā jīvalokakāmanāyāṃ vā satyām āhuḥ | kiṃ ca na brāhmaṇītvena nimittenānugamananiṣedho bhavati | kiṃ tv asau brāhmaṇyāḥ śokanimittakaḥ | yat tu vairājam āṅgirasaṃ ca vacanaṃ brāhmaṇyā anugamanamātrapratiṣedhakam iva pratibhāti | tadviśeṣaviṣayaiḥ pratiṣedhair upasṃhriyate | tasmād vidhitaḥ pravartamānāyā brāhmaṇyā anugamanād doṣo na vidyate, śokādipravṛttāyās tu bhavaty eveti || 1.87 ||</p>
<pre><code>**satyām anyāṃ savarṇāyāṃ dharmakāryaṃ na kārayet |**
</code></pre>
<p><strong>[113]</strong></p>
<p>savarṇāyāṃ satyāṃ vidyamānāyāṃ bhāryāyām anyām asavarṇāṃ dharmakāryaṃ na kārayet | tayā saha dharmaṃ nācared ity arthaḥ | abhāve &lsquo;pi (ve tu) savarṇāyā itarayāpi sahācared ity arthasiddham | ata eva śūdrayaiva saha dharmānuṣṭhānaniṣedham āha vasiṣṭhaḥ: &ldquo;kṛṣṇavarṇā vai rāmā ramaṇāyaiva na dharmāya&rdquo; iti | kṛṣṇavarṇā śūdrā ||</p>
<pre><code>**savarṇāsu vidhau dharmye jyeṣṭhayā na vinetarā || 1.88 ||**
</code></pre>
<p>savarṇān ekatve tu jyeṣṭhāyāṃ cāduṣṭāyāṃ tayā vinā netarayā saha dharmam ācaret | jyeṣṭhayā tu saha kanīyasyo &lsquo;pi dharmaṃ kārayitavyāḥ | tathā ca āpastambaḥ: &ldquo;dharmaprajāsaṃpanne dāre nānyān kurvītānyatarāpāye tu kurvīta | prāg agnyādheyād ādhāne hi satī karmabhiḥ saṃbadhyate&rdquo; iti | baudhāyanaḥ: &ldquo;patnīnāṃ saha saṃnahanam iti sa ha svāha baudhayana ekaikām eva saṃnahyed ekaikāṃ gārhapatyam īkṣeayed ekaikām ājyam avekṣayet&rdquo; ityādi | kātyāyanaḥ |</p>
<pre><code>naikayāpi vinā kāryam ādhānaṃ bhāryayā dvijaiḥ |

akṛtaṃ tad vijānīyāt sarvā na(nā)nvāramanti yat ||
</code></pre>
<p>tasmāj jyeṣṭhaiva sahadharmacāriṇī netareti vyākhyānaṃ kalpasūtradharmaśāstraviruddhatvād anādaraṇīyam | yat tu viṣṇuvacanam,</p>
<pre><code>agnihotrādiyajñeṣu dvitīyāṃ na sahācaret |

anyathā niṣphalaṃ tasya sviṣṭaiḥ kratuśatair api ||
</code></pre>
<p>iti, tad asavarṇadvitīyāviṣayam, satsv agniṣu yā pariṇītā tadviṣayaṃ vā | agniṣu naṣṭeṣu punarādhānaṃ tasyā adhikartṛtvād agnihotrādiṣu sahādhikāraḥ | kātyāyanaḥ |</p>
<pre><code>agniśiṣṭādiśuśrūṣāṃ bahubhāryaḥ savarṇayā |

kārayet tadbahutve tu jyeṣṭhā yāgarhitā bhavet ||

yā vā syād vīrasūr āsām ājñāsaṃpādinī ca yā |

dakṣā priyaṃvadā śuddhā tām atra viniyojayet ||

dinakrameṇa vā karma yathājyeṣṭham aśaktitaḥ |

vibhajya saha vā kuryur yathājñānam aśāṭhyataḥ ||
</code></pre>
<p>dakṣaḥ |</p>
<pre><code>dharmapatnī samākhyātā nirdoṣā yadi sā bhavet |

doṣe sati na doṣaḥ syād anyā kāryā guṇānvitā || 1.88 ||
</code></pre>
<p><strong>[114]</strong>	<strong>dāhayitvāgnihotreṇa striyaṃ vṛttavatīṃ patiḥ |</strong></p>
<p>**	āhared vidhivad dārān agnīṃś caivāvilambayan || 1.89 ||**</p>
<p>yayā sahāgnyādhānaṃ tām uktavṛttavatīṃ mṛtāṃ patir vaitānair agnibhir yathāvidhi dāhayitvāsavarṇabhāryaś ced vidhivad <strong>dānān āharet</strong> | <strong>agnīṃś cāvilambayan</strong> | tatra savarṇadārālābhe śūdrāvarjam asavarṇayāpi sahādhānādi kāryam | yad āha viṣṇuḥ |</p>
<pre><code>mṛtāyām api bhāryāyāṃ vaidikāgniṃ na hi tyajet |

upādhināpi tat karma yāvajjīvaṃ samāpayet ||
</code></pre>
<p>asyārthaḥ: vaidikair mṛtāṃ patnīṃ saṃskṛtya na tān parityajet, punar ādadhīta | savarṇadārālābhaviṣaye upādhināpi asavarṇayāpi bhāryayā yāvajjīvaṃ karma samāpayed iti | na punar ayam artho mṛtāyām api bhāryāyāṃ vaidiko &lsquo;gnir na tyājyaḥ, na tena tām dahed iti | yatas tathā sati, &ldquo;śavāgnayo vā ete bhavanti ye mṛtāyāṃ bhāryāyāṃ bhriyante&rdquo; iti kāṭhakagṛhyaśrutivirodho duṣparihā(ha)raḥ | tathā &ldquo;upādhināpi tat karma&rdquo; ity asya kuśamayyā kāñcanamayyā vā patnyā karmasamāptiḥ kāryeti nārthaḥ, patnyā apratinidheyatvāt | yad āha satyāṣāḍhaḥ: &ldquo;na svāmitvasya bhāryāyāḥ putrasya deśasya kālasyāgner devatāyāḥ karmaṇaḥ śabdasya ca pratinidhir vidyate&rdquo; iti | patnyāḥ kratvarthakarmakāri rūpaṃ tad yady api śakyaṃ pratinidhātum, tathāpi kuśādimayyāḥ pratikṛtes tatkāryakārtvābhāvān na tatpratinidhitvam | na hi samīpasthitimātraṃ patnīkāryam | kiṃ tu phalīkaraṇājyāvekṣaṇādi tatkāryam | tadākṣiptā ca samīpasthitiḥ | tena pūrvokta evāsyārtho nyāyyaḥ | yat punaḥ,</p>
<pre><code>anye kuśamayīṃ patnīṃ kṛtvā tu gṛhamedhinaḥ |

agnihotram upāsante yāvajjīvam atandritaḥ ||
</code></pre>
<p>iti vacanam, tad agnihotrastutyartham eva na svārthavidhāyakam ukdtād dhetoḥ | <strong>[115]</strong></p>
<pre><code>&lt;span style=&quot;text-decoration:underline;&quot;&gt;nanu&lt;/span&gt; ca punarāhṛtānāṃ dārāṇāmagnotrādyadhikāro 'nupapanno hotṛhomānvārambhaṇīyajanyasaṃskāravirahāt | na ca saṃskārārtham anvārambhaṇīyādikaṃ svātantryeṇa śaknoti bhāryā kartum, tasyāḥ sahādhikāraniyamāt | nāpi patiḥ saṃskṛtatvāt | saṃskṛtatvaṃ ca tasya saṃskārārambhakāṇām anvārambhaṇīyādīnāṃ kratvaṅgabhūtānām anuṣṭhitatvāt | na hy anvārambhaṇīyādisaṃskāravān anvārambhaṇīyādau śāstreṇa prayujyate | [tasmād apatnīkenaivāgnihotram āhartavyam | tathā ca bahvṛcabrāhmaṇam] &quot;tasmād apatnīko 'gnim āhare&quot; iti | tad ayuktam | sarvāḥ khalu śrutayaḥ sapatnīkasyāgnihotrādi vidadhati | bahvṛcabrāhmaṇaṃ stutiparatvenāpy upapadyate | kiṃ ca rajasvalāyāṃ sūtikāyāṃ ca patnyām etad vacanam &quot;apatnīko 'gnim āharet&quot; iti, na punar avidyamānāyāṃ bhāryāyām | evaṃ ca sati na śrutyantaravirodhaḥ | nāsya vākyasya vidhāyakatvam | tasmāc chrutivirodhābhāvāt &quot;āhared vidhivad dārān&quot; iti smṛtivacanaṃ pramāṇam eva | tataś caitadvacanasāmarthāt pūrvasaṃskārāpabhraṃśakalpanayānvārambhaṇīyādāv asti bhartur adhikāra ity āśrayaṇīyam | ata eva baudhāyanaḥ punardārakriyāviṣayam āha: &quot;ījānasya punar ādadhānasya saṃnayen na saṃnayed iti | saṃnayed ity eka āhuḥ | athaika āhur na saṃnayed iti [śrīrasaṃsparśī ha yajño bhavati | yadaiva punar yajetātha saṃnayet&quot; iti] | asyārthaḥ: ījānasya kṛtasomayāgasya patnyāṃ mṛtāyām apy anyasyāṃ cāhṛtāyām agnīn ādadhānasyāhitavato 'dhvaryuḥ saṃnayen na veti saṃdeham upakramya pūrvapakṣam āha: saṃnayed ity eka āhuḥ | teṣām abhiprāyaḥ: yady api patnyāḥ somayāgajanyaḥ sāṃnāyyādhikārahetuḥ saṃskāro nāsti, tayā saha somayāgākaraṇāt | tathāpi tasyā yajamānaṃ prati guṇabhāvād yajamānasya ca saṃskāravattvāt saṃnayed eveti | 

&lt;span style=&quot;text-decoration:underline;&quot;&gt;siddhāntam&lt;/span&gt; āha: &quot;athaika āhur na saṃnayed iti śarīrasaṃsparśī ha yajño bhavati&quot; iti | śarīraśabdena ca śarīry ātmā lakṣyate | yajñena khalu sāṃnāyyaprayogānuguṇaḥ **[116]** saṃskāra ātmany ādhīyate | na ca yajamāne patnyāṃ ca vartamānaḥ somayāgasaṃskāraḥ sāṃnāyyayāgopayogī, na cābhinavā patnī tatsaṃskāravatīti naiva saṃneyam | yadaiva punaḥ somena yajetātha saṃnayed iti |

tataś cottarakarmakartṛtvayogyatālakṣaṇasaṃskārādhāyakatayā somayāgatulyatvād dhotṛhomānvārambhaṇīyayor eṣaiva kalpanā yuktā | tasmāt kṛtāgnyādhānā mṛtā patnī vaitānair agnibhiḥ saṃskāryā | avidyamānadharmānuṣṭhānayogyabhāryaś cet tadyogyabhāryāntaram āhṛtyādhānaṃ kuryād itaras tv ādhānam eveti siddham | yat tu,

dvitīyāṃ vai tu bhāryāṃ yo dahed vaitānikāgnibhiḥ |

tiṣṭhantyāṃ prathamāyāṃ tu surāpānasamaṃ hi tat ||
</code></pre>
<p>iti devalavacanam, tad akṛtāgnyādheyadvitīyāviṣayam | anyathā &ldquo;āhitāgnim agnibhir dahanti&rdquo; iti śrutiviruddham apramāṇaṃ syāt | na ca śrutigata āhitāgniśabdaḥ smṛtuvaśād viśeṣaviṣayo bhavatīti vācyam, upāttoddeśyasamarpakatvena viśeṣaṃ praty anapekṣitatvāt | &ldquo;grahaṃ saṃmārṣṭi&rdquo; iti grahaśutivat || 1.89 ||</p>
<p>**iti śrīvidyādharavaṃśaprabhavaśrīśilāhāranarendrajīmūtavāhanānvayaprasūta-śrīmadaparādityadevaviracite **</p>
<p><strong>yājñavalkīyadharmaśāstranibandhe vivāhaprakaraṇam</strong></p>
<p><strong>[varṇajātivivekaprakaraṇam]</strong></p>
<p><em>uktavivāhāsu patisavarṇāsu tadasavarṇāsu cotpannānāṃ tathā svairiṇīṣu pratilomotpannānāṃ saṃvyavahāropayogisaṃjñāparijñānāya prakaraṇam ārabhyate |</em></p>
<pre><code>**savarṇebhyaḥ savarṇāsu jāyante hi sajātayaḥ |**
</code></pre>
<p>**	anindyeṣu vivāheṣu putrāḥ saṃtānavardhanāḥ || 1.90 ||**</p>
<p>savarṇābhyāṃ dampatibhyāṃ janitāḥ putrās tābhyāṃ samanajātayo bhavanti | putragrahaṇam apatyamātraparam | anindyeṣu vivāheṣūḍhāyām utpannāḥ putrāḥ saṃtānasya brahmavarcasādiguṇavṛddhihetavo bhavanti | atra manuḥ |</p>
<pre><code>brāhmādiṣu vivāheṣu caturṣv evānupūrvaśaḥ |

brahmavarcasvinaḥ putrā jāyante śiṣṭasaṃmatāḥ ||

rūpasattvaguṇopetā dhanavanto yaśasvinaḥ |

paryāptabhogā dharmiṣṭhā jīvanti ca śataṃ samāḥ ||

itareṣu ca śiṣṭeṣu nṛśaṃsānṛtavādinaḥ |

jāyante durvivāheṣu brahmadharmadviṣaḥ sutāḥ ||
</code></pre>
<p>brāhmaṇaviṣayam etat |</p>
<pre><code>aninditaiḥ strīvivāhair anindyā bhavati prajā |

ninditair ninditā nṝṇāṃ tasmān nindyān vivarjayet || 1.90 ||
</code></pre>
<p><em>anulomajān āha |</em></p>
<pre><code>**viprān mūrdhāvasikto hi kṣatriyāyāṃ viśaḥ striyām |**
</code></pre>
<p>**	ambaṣṭhaḥ śūdryāṃ niṣādo jātaḥ pāraśavo &lsquo;pi vā || 1.91 ||**</p>
<p>brāhmaṇāt kṣatriyādiṣu bhāryāsu mūrdhāvasiktāmbaṣṭhaniṣādasaṃjñakāḥ putrā bhavanti | niṣādasya pāraśava iti ca saṃjñā parā | gautamaḥ: &ldquo;anulomānantaraikāntaradvyantarāsu jātāḥ savarṇāmbaṣṭḥograviṣādadauṣmantapārāśavāḥ (?) | asavarṇabhāryotpannā anulomajāḥ | brāhmaṇasyānantarā kṣatriyā | tasyāṃ tenotpannaḥ savarṇaḥ | kṣatriyād anantarāyāṃ vaiśyāyām ambaṣṭhaḥ | vaiśyāt tadanantarāyāṃ śūdrāyām ugraḥ | brāhmaṇād ekāntarāyāṃ vaiśyāyāṃ niṣādaḥ | kṣatriyād ekāntarāyāṃ śūdrāyāṃ dauṣmantaḥ | brāhmaṇād dvyantarāyāṃ śūdrāyāṃ pāraśavaḥ&rdquo; iti | atra saṃjñāvikalpe na virodhaḥ kāryaḥ | viṣṇuḥ: &ldquo;samānavarṇāsu putrāḥ samānavarṇā eva bhavanti | anulomās tu mātṛsavarṇāḥ&rdquo; || 1.91 ||</p>
<pre><code>**vaiśyāśudryos tu rājanyān māhiṣyograu sutau smṛtau |**
</code></pre>
<p>**	vaiśyāt tu karaṇaḥ śūdryāṃ vinnāsv eṣa vidhiḥ smṛtaḥ || 1.92 ||**</p>
<p>kṣatriyād vaiśyāyāṃ jāto māhiṣyaḥ, śūdrāyām ugraḥ | vaiśyāc chūdrāyāṃ karaṇaḥ | &ldquo;savarṇebhyaḥ savarṇāsu&rdquo; ityādinā ya ukto vidhiḥ sa vinnāsu pariṇītāsu smṛto munibhiḥ | avinnāsv api jātānāṃ kṣetrajādiputrāṇāṃ varṇatvābhyupagamād vinnāsv iti śāstravihitaputrotpattiprakāropalakṣaṇārtham | yata eva teṣāṃ brāhmaṇatvam asti ata eva: &ldquo;brāhmaṇā ṛtvijaḥ&rdquo; ity abhidhāya &ldquo;śabaleyabāhaleyaputrikāputraparakṣetrasamoḍhakānīnānujāvaradvipravarān parihāpya&rdquo; iti baudhāyanaḥ parakṣetrotpannānāṃ paryudāsam āha | yat tu devalenoktam,</p>
<pre><code>dvitīyena tu yaḥ pitrā savarṇāyāṃ prajāyate |

avarīṭa iti khyātaḥ śūdradharmā sa jātitaḥ ||
</code></pre>
<p>tathā,</p>
<pre><code>vratahīnās tv asaṃskāryāḥ savarṇāsv api ye sutāḥ |

utpāditāḥ savarṇena vratyā it bahiṣkṛtāḥ ||
</code></pre>
<p>iti, tac chāsrasvīkṛtakṣetrajakānīnasahoḍhagūḍhotpannapaunarbhavavyatiriktaniyoga-vyabhicārotpannaputraviṣayam | ete ca mūrdhāvasiktādayo na kṣatriyādibhyo bhinnāḥ | kiṃ tu tattadbrāhmaṇādijanitopādhibhedān mūrdhāvasiktādināmabhedabhājo bhavanti | yad āha śaṅkhaḥ: &ldquo;brāhmaṇena kṣatriyāyām utpannaḥ kṣatriya eva bhavati | kṣatriyeṇa vaiśyāyāṃ vaiśya eva | vaiśyena śūdrāyāṃ śūdra eva&rdquo; iti || 1.92 ||</p>
<p><em>pratilomajānāṃ nāmāny āha |</em></p>
<pre><code>**brāhmaṇyāṃ kṣatriyāt sūto vaiśyād vaidehakas tathā |**
</code></pre>
<p>**	śūdrāj jātas tu caṇḍālaḥ sarvadharmabahiṣkṛtaḥ || 1.93 ||**</p>
<p>**	kṣatriyā māgadhaṃ vaiśyāc chūdrāt kṣattāram eva ca |**</p>
<p>**	śūdrād āyogavaṃ vaiśyā janayāmāsa vai sutam || 1.94 ||**</p>
<p>brāhmaṇyāṃ kṣatriyavaiśyaśūdrebhyo yathākramaṃ sūtavaidehacaṇḍālā bhavanti | eṣāṃ madhye caṇḍālaḥ sarvadharmabahiṣkṛtaḥ | sarveṣāṃ varṇānāṃ ye dharmās te sarvadharmāḥ, teṣv anadhikārī, na punaḥ sarveṣu dharmeṣv anadhikārīty arthaḥ | yat āha devalaḥ: &ldquo;svajātiśodhanaṃ sarvapraṇāmas titikṣā vyavahāraśuddhir aparāvamānaṃ svabhṛtyapoṣaṇaṃ svakarmānuṣṭhānaṃ pradhānakarmavarjanam iti caṇḍāladharmāḥ&rdquo; | tataś ca varṇadharmaḥ pradhānakarma, svakarma svakīyavṛttiḥ| kṣatriyā vaiśyān māgadhaṃ janayati, śūdrāt kṣattāram | vaiśyā strī śūdrād āyogavam | etābhiḥ saṃjñābhiḥ śāstrāntare saṃvyavahārāḥ | tatra manuḥ |</p>
<pre><code>sūtānām aśvasārathyam ambaṣṭhānāṃ cikitsanam |

vaidehakānāṃ strīkāryaṃ māgadhānāṃ vaṇikpathaḥ ||

matsyaghāto niṣādānām āyogavyasya lakṣaṇam |
</code></pre>
<p>tathā,</p>
<pre><code>brāhmaṇārthe gavārthe vā dehatyāgo 'nupaskṛteḥ |

strībālābhyavapattau ca bāhyānāṃ siddhikāraṇam ||
</code></pre>
<p>upaskāro mūlagrahaṇam | abhyavapattir anugraḥ || 1.93–94 ||</p>
<pre><code>**māhiṣyeṇa karaṇyāṃ ca rathakāro prajāyate |**
</code></pre>
<p>ukto māhiṣyaḥ | vaiśyāc chūdrāyām utpannā karaṇī | tasyāṃ māhiṣyotpanno rathakāro bhavati | vaidikakarmādhikāritvād asya saṃkīrṇayonīnāṃ madhye pṛthagabhidhānam | tathā ca śaṅkhaḥ: &ldquo;kṣatriyavaiśyānulomānantarotpannano rathakāras tasyejyādānopanayanasaṃskārakriyāḥ [aśvapratiṣṭhārathasūtravāsuvidyādhyayanavṛttitā ca&rdquo; iti ] ||</p>
<pre><code>**asatsantas tu vijñeyāḥ pratilomānulomajāḥ || 1.95 ||**
</code></pre>
<p>hīnavarṇenotkṛṣṭavarṇāyāṃ janitāḥ pratilomajāḥ | uttamavarṇena hīnavarṇāyāṃ pariṇītāyāṃ utpannā anulomajāḥ | tatra pratilomajā asanto &lsquo;sādhavaḥ, varṇabāhyā (?) ity arthaḥ | anulomajās tu santaḥ sādhavaḥ, mātṛsamānavarṇatvāt kṣatriyādidharmādhikāriṇo bhavanti || 1.95 ||</p>
<pre><code>**jātyutkarṣo yuge jñeyo saptame pañcame 'pi vā |**
</code></pre>
<p>yugaṃ jāyāpator yugyam | tatra saptame pañcame &lsquo;pi vā pitṛsamānavarṇabhāvo jñeyaḥ | etac cānulomajastrīviṣayam, tasyāṃ bhāryātvasaṃbhavāt, na tu pratilomajāviṣayam, <strong>[120]</strong> tasyā varṇabāhyatvenājāyātvāt | guṇāpekṣo vikalpa udāharaṇam | uttamavarṇena hīnavarṇāyām utpannā sā(yā) strī sottamavarṇād aniṣiddhamārgeṇa striyaṃ janayati | sāpy evaṃ sāpy evam iti saptame strīpuṃsayugale jātam apatyaṃ samānavarṇaṃ pitrā bhavati ||</p>
<pre><code>**vyatyaye karmaṇāṃ sāmyam**
</code></pre>
<p>brāhmaṇakṣatriyādīnāṃ yāni vṛttirūpāṇi karmāṇi teṣāṃ vyatyaye vyatikrame ythā brāhmaṇasya kṣatriyavṛttiṃ vaiśyavṛttiṃ vopajīvato jātāḥ putrapaurādayo yadi tām eva vṛttim upajīvanti tadā saptame pañcame vā jātam apatyam upajīvyamānasaṃbandhivarṇātmakaṃ bhavati ||</p>
<pre><code>    **pūrvacac cottarādharam || 1.96 ||**
</code></pre>
<p>pūrvavad varṇasaṃkaravad vṛttisaṃkarasyāpy uttarādharaṃ veditavyam | bhāvapradhāno &lsquo;yaṃ nirdeśaḥ | tataś cottaratvam adharatvaṃ vā veditavyam ity arthaḥ | ānulomyena vṛttisaṃkarasyottaratvam | yathāha vasiṣṭhaḥ: &ldquo;ājīvantaḥ svadharmeṇānantarāṃ pāpīyasīṃ vṛttim ātiṣṭheran&rdquo; iti | vṛttisaṃkare prātilomyam adharam | yathā—vaiśyasya kṣatravṛttupajīvanaṃ kṣatriyasya brāhmaṇavṛttyupajīvanam | ata eva &ldquo;vṛttim ātiṣṭheran&rdquo; ity anuvṛttau vasiṣṭhaḥ: &ldquo;na tu kadācij jāyasī&rdquo; iti || 1.96 ||</p>
<p><strong>iti śrīvidyādharavaṃśaprabhavaśrīśilāhāranarendrajīmūtavāhanānvaya-</strong></p>
<p><strong>prabhūtaśrīmadaparādityadevaviracite yājñavalkīyaśāstranibandhe</strong></p>
<p><strong>varṇajātivivekaprakaraṇam || 3 ||</strong></p>
<p><strong>atha saṭīkayājñavlkyasmṛtau</strong></p>
<p><strong>gṛhasthadharmaprakaraṇam (4)</strong></p>
<p><em>sabhāryasya gṛhasthasya dharmeṣv adhikāra iti bhāryāparigrahaṃ saprasaṅgam abhidhāyādhunā gṛhasthadharmān āha ||</em></p>
<p><strong>[121]</strong></p>
<pre><code>**karma smārtaṃ vivāhāgnau kurvīta pratyahaṃ gṛhī |**
</code></pre>
<p>**	dāyakālāhṛte vāpi śrautaṃ vaitānikāgniṣu || 1.97 ||**</p>
<p><strong>smārthaṃ</strong> gṛhyoktaṃ <strong>karma</strong> <strong>vaivāhike</strong> vivāhasaṃskṛte <strong>&lsquo;gnau kurvīta pratyahaṃ</strong> nityam | <strong>gṛhī</strong> gṛhavān | gṛhaśabdo &lsquo;yaṃ bhāryām ācaṣṭe, na śālām | &ldquo;<strong>vivāhāgnau</strong>&rdquo; iti vadan vivāhakarmaṇāgnau ko &lsquo;py atiśayo gṛhyakarmānukūla jāyata iti darśayati | na hy anyathā vivāhāgau karmasaṃpattir bhavati | agneḥ pratikṣaṇaṃ pradhvaṃsitatvā(sitvā)t | vivāhasaṃskārasya sthāyitayā tadviśiṣṭo vivāhāgnir bhavati sthāyī | tataś ca naṣṭo &lsquo;sau vaivāhikakarmaṇotpadya iti sūcitaṃ bhavati | tatra vivāhasaṃskārakāraṇāny āha kātyāyanaḥ |</p>
<pre><code>vivāhāgniṃ sabhārthaś cet sīmām ullaṅghya gacchati |

homakālātyaye tasya punarādhānam iṣyate ||

araṇyoḥ kṣayanāśāgnidāheṣv agniṃ samāhitaḥ |

pālayed upaśānte 'smin punarādhānam iṣyate ||
</code></pre>
<p>marīciḥ |</p>
<pre><code>dūrasthe 'pi yadākasmād dhomalopaḥ prajāyate |

kartavyaṃ punarādhānaṃ prāyaścittaṃ na vidyate ||
</code></pre>
<p>pravasati yajamāne samārūḍhāgniviṣayam etat | baudhāyanaḥ: &ldquo;amedhyābhādhāne samāropya nirmathitvā pavamāneṣṭiḥ&rdquo; | vaitānāgnviṣayam etat | &ldquo;vivāhāgniś ced araṇimāṃs tathā pūrvavan nirmathya tadā pavamāneṣṭir devatābhyaś carūn pūrṇāhutīr vā kuryāt | anaraṇiś cel laukikam agnim ānīya carupravṛttiṃ kuryāt |</p>
<pre><code>acoditena pākena kṛtenoddharaṇena vā |

laukiko 'gniḥ sa vijñeyaḥ punar ādhānam arhati ||
</code></pre>
<p>dāyavibhāgakālāhṛte cāgnau gṛhyaṃ karma kurvīta&rdquo; | dāyaḥ pitṛdhanam | āhṛta āhitaḥ | śrautam agnihotrādikarma vaitānikeṣu gārhapatyādiṣv agniṣu kurvīta | etac ca kalpasūtragṛhyaśāstrebhyaḥ prāptam evānūdyate, dharmaśāstrapurāṇavihitānāṃ grahayajñādikarmaṇāṃ vaivāhikaśrautāgnisaṃbandhanivṛttyartham | <strong>[122]</strong> kātyāyanaḥ |</p>
<pre><code>nikṣipyāgniṃ svadāreṣu parikalpyartvijaṃ tathā |

pravaset kāryavān vipro vṛthaiva na ciraṃ kvacit ||

manasā naityakaṃ karma pravasann apy atandritaḥ |

upaviśya śuciḥ sarvaṃ yathākālam upācaret || iti |
</code></pre>
<p>hārītaḥ: &ldquo;nāgnivelayoḥ pravaset parvasu ca&rdquo; | agnivelayor agnihotravelayor ity arthaḥ | prāyāyukādim adhikṛtya laugākṣiḥ: &ldquo;sāyam āhutiṃ hutvā tadaiva prātar āhutiṃ juhuyāt&rdquo; | maitrāyaṇīyapariśiṣṭam: &ldquo;ṛṣayo ha sma prāyāyukā āsaṃste &lsquo;gnihotreṇātapyaṃs te samastahomān apaśyann atho dvirātrāya trirātrāya ṣaḍrātrāyāṣṭarātrāyārdhamāsāyāgnihotram ājuhuvuḥ | tasmād yāyāvara āmayāvy ārto vārdhamāsāyāgnihotraṃ juhuyāt | pakṣādau parvaṇo &lsquo;nte ca sāyaṃ ca prātar eva ca caturdaśa caturgṛhītāni sakṛdunnayanam ekā samit sakṛddhomaḥ sakṛtpāṇimārjanam ity evaṃ prātaḥ&rdquo; | asyārthaḥ — ṛṣayaḥ prāyāyukāḥ pravāsaśīlā agnihotreṇa svakāle kriyamāṇena hetunātā(ta)pyann āpaddharmam apaikṣanta te samastahomān ekadaiva prayojyān apaśyan | tatra pakṣāntyadvirātre trirātre ṣaḍrātre pakṣe &lsquo;rdhamāsakāle ye homās tān sakṛd eva juhuvuḥ | tasmād anyo &lsquo;pi pravāsī vyādhyārto vārdhamāsahomaṃ kuryāt | tasya prayogaḥ — pakṣādau yajanīye &lsquo;hani sāmyaṃ caturdaśa caturgṛhītāni sakṛd unnayati | upalakṣaṇārthaṃ caitat | yathāgāminaḥ pakṣasyānte yathāpārvaṇam aupavasathyam ahas tataḥ pūrvasāyaṃkālahomo &lsquo;ntimena sāyaṃhomena vyāpto bhavati | tathā caturgṛhītasaṃkhyaṃ saṃpādayet | evam aupavasthyasyāhnaḥ prātaḥkālasya yomavyāptisaṃpādikā caturgṛhītasaṃkhyā prātarhomasamaye kāryā | prāyeṇa caturdaśasaṃkhyā tathā bhavatīti tadgrahaṇaṃ kadacit tu trayodaśasaṃkhyā pañcadaśasaṃkhyā vā yathā syād ity upalakṣaṇam |</p>
<pre><code>prāyāyuktam adhikṛtya śrutiḥ: &quot;yāvatīr vāhutīr hoṣyant syāt tāvanti caturgṛhītāni sakṛd unnayet&quot; || 1.97 ||
</code></pre>
<p><strong>[123]</strong>	<strong>śarīracintāṃ nirvartya kṛtaśaucavidhir dvijaḥ |</strong></p>
<p>**	prātaḥsaṃdhyām upāsīta dantadhāvanapūrvikām || 1.98 ||**</p>
<p><strong>śarīracintāṃ</strong> śarīrasya sāmayatvanirāmayatvaviṣayāṃ cintāṃ <strong>nirvartya</strong> kṛtaśaucakriyo dvijātir gṛhī <strong>prātaḥsaṃdhyāṃ dantadhāvanapūrvikām upāsīta</strong> | dantānāṃ dhāvanaṃ śodhanaṃ tatpūrvaṃ yasyāḥ sā dantadhāvanapūrvikā | atra brahmacāriṇo vihitā saṃdhyā gṛhasthaṃ praty api sā prāptā | tasyā dantadhāvanapūrvkatvam anena vidhīyate | śaṅkhaḥ: &ldquo;brāhme muhūrte tūtthāya mūtraprīṣotsargaṃ kuryāt&rdquo; | brahmāṇḍapurāṇe |</p>
<pre><code>pratiśrayād dakṣiṇapaścimena kṣipraṃ gatvā kṣepamātraṃ śarasya |

kuryāt purīṣaṃ tu śiro 'vaguṇṭhya na tu spṛśej jātu śiraḥ kareṇa ||
</code></pre>
<p>aṅgirāḥ |</p>
<pre><code>kṛtvā yajñopavītaṃ tu pṛṣṭhataḥ kaṇṭhalambitam |

viṇmūtraṃ tu gṛhī kuryād yad vā karṇe samāhitaḥ ||

utthāya paścime yāme rātrer ācamya codakam |

antardhāya tṛṇair bhūmiṃ śraḥ prāvṛtya vāsasā ||

vācaṃ niyamya yatnena niṣṭhīvocchvāsavarjitaḥ |

kuryān mūtrapurīṣaṃ tu śucau deśe samāhitaḥ ||
</code></pre>
<p>dakṣaḥ |</p>
<pre><code>uṣaḥkāle tu saṃprāpte śaucaṃ kuryād yathārthavat |

tataḥ snānaṃ prakurvīta dantadhāvanapūrvakam ||
</code></pre>
<p>vṛddhaparāśaraḥ |</p>
<pre><code>mukhe paryuṣite nityaṃ bhavaty aprayato naraḥ |

tasmāt sarvaprayatnena bhakṣayed dantadhāvanam ||
</code></pre>
<p>kātyāyanaḥ |</p>
<pre><code>utthāya netre prakṣālya śucir bhūtvā samāhitaḥ |

parijapya ca mantreṇa bhakṣayed dantadhāvanam ||

āyur balaṃ yaśo varcaḥ prajāpaśuvasūni ca |

brahma prajñāṃ ca medhāṃ ca tvaṃ me dehi vanaspate || iti |
</code></pre>
<p>mārkaṇḍeyaḥ |</p>
<pre><code>prakṣālya bhakṣayet pūrvaṃ prakṣālyaiva ca saṃtyajet |

udaṅmukhaḥ prāṅmukho vā kaṣāyatiktakaṇṭakam ||

kaniṣṭhāgrasamasthaulyaṃ sukūrvaṃ dvādaśāṅgulam |

prātar bhuktvā ca yatavāg bhakṣayed dantadhāvanam || **[124]**
</code></pre>
<p>gargaḥ |</p>
<pre><code>daśāṅgulaṃ tu viprāṇāṃ kṣatriyāṇāṃ navāṅgulam |

aṣṭāṅgulaṃ tu vaiśyānāṃ śūdrāṇāṃ saptasaṃmitam ||

caturaṅgulamātraṃ tu nārīṇāṃ nātra saṃśayaḥ |

prāṅmukhasya dhṛtiḥ saukhyaṃ śarīrārogyam eva ca ||

dakṣiṇena tathā kuṣṭhaṃ paścimena parājayaḥ |

uttareṇa gavāṃ nāśaḥ strīṇāṃ parijanasya ca ||
</code></pre>
<p>viṣṇuḥ: &ldquo;na pālāśaṃ dantadhāvanam adyān na caiva śreṣmātakāriṣṭavibhītakadhavadhanvanajam | na kovidāraśamīpīlupippaleṅgudaguggulujam | na bandhūkanirguṇṭhīśigrubilvakatindukajam | na pāribhadravālmīkamocakyaśalmalīśaṇajam | na madhuraṃ nāmlaṃ nordhvaśuṣkam | na suśiraṃ na pūtigandhi na picchalam&rdquo; | mocakyaṃ dakalījam ity arthaḥ | vyāsaḥ |</p>
<pre><code>pratipaddarśaṣaṣṭhīṣu navamyāṃ dantadhāvanam |

parṇair anyatra kāṣṭhais tu jihvollekhais tṛṇaiś ca vā ||

kaṇṭakikṣīravṛkṣotthaṃ dvādaśāṅgulasaṃmitam |

kaniṣṭhakāgravatsthūlaṃ parvārdhakṛtakūrcakam ||

dantadhāvanam uddiṣṭaṃ jihvollekhanikā tathā |

śuddhyarthaṃ prātar utthāya bhakṣayed dantadhāvanam ||

śrāddhe yajñe ca niyamān nādyāt proṣitabhartṛkā ||
</code></pre>
<p>śrāddhakartur niṣedho &lsquo;yaṃ na bhoktuḥ |</p>
<pre><code>alābhe dantakāṣṭhānāṃ niṣiddhāyāṃ tathā tithau |

apāṃ dvādaśagaṇḍūṣair vidadhyād dantadhāvanam ||
</code></pre>
<p>purāṇam |</p>
<pre><code>pratipaddarśaṣaṣṭhīṣu caturdaśyaṣṭamīṣu ca |

navamyāṃ bhānuvāre ca dantakāṣṭhaṃ vivarjayet ||
</code></pre>
<p>yamaḥ |</p>
<pre><code>caturdaśyaṣṭamī darśaḥ pūrṇimā saṃkramo raveḥ |

kṣurastrītailamāṃsāni dantakāṣṭhaṃ vivarjayet ||
</code></pre>
<p>uśanā: &ldquo;na dantakāṣṭhaṃ pāṭayen nāṅgulībhir dantān prakṣālayet&rdquo; | smṛtyantara |</p>
<pre><code>pālāśaṃ kākubhaṃ dārbhaṃ naivādyad dantadhāvanam |

adyāc cen niṣkṛtiṃ tasya vacmi gām avalokayet || **[125]**
</code></pre>
<p>kātyāyanaḥ |</p>
<pre><code>yathāhani tathā prātar nityaṃ snāyād atandritaḥ |

dantān prakṣālya nadyādau gehe vai tad amantravat ||
</code></pre>
<p>amantravad iti mantravistaraniṣedhaparam | yato &lsquo;yam evāhāh |</p>
<pre><code>alaptvād dhomakālasya bahutvāt snānakarmaṇaḥ |

prātaḥ saṃkṣepataḥ snānaṃ homalopo vigarhitaḥ ||

atyantamalinaḥ kāyo navachidrasamanvitaḥ |

sravaty eṣa divā rātrau prātaḥsnānaṃ viśodhanam ||

prātaḥsnānaṃ praśaṃsanti dṛṣṭādṛṣṭakaraṃ hi tat ||
</code></pre>
<p>viṣṇuḥ |</p>
<pre><code>ya icched vipunān bhogāṃś candrasūryagrahopamān |

prātaḥsnāyī bhaven nityaṃ dvau māsau māghaphālgunau ||
</code></pre>
<p>yamaḥ |</p>
<pre><code>prātaḥsnāyī ca satataṃ dvau māsau māghaphālgunau |

devān pitṝn samabhyarcya sarvapāpaiḥ pramucyate || 1.98 ||

**hutvāgnīn sūryadai(de)vatyāñ japen mantrān samāhitaḥ |**
</code></pre>
<p>śrautasmārtāgnihavanaṃ svaśāstrānusāreṇānuṣṭhāya svaśākhādhītān sūryadai(de)vatyān mantrān samāhita ekāgramanā japet | nṛsiṃhapurāṇe |</p>
<pre><code>pūrvāṃ saṃdhyāṃ sanakṣatrām upakramya yathāvidhi |

sāvitrīm abhyaset tāvad yāvad ādityadarśanam ||

tata āvasathaṃ prāpya homaṃ kuryāt sadā budhaḥ |

saṃdhyākarmāvasāne tu svayaṃ homo vidhīyate ||

svayaṃhomaphalaṃ yat syāt tad anyena na labhyate |

ṛtvikputro gurur bhrātā bhāgineyo 'tha viṭpatiḥ ||

etair eva hutaṃ yat syāt tad dhutaṃ svayam eva tu ||
</code></pre>
<p>viṛpatir jāmātā | śraute tv ādhānartvijāṃ madhya eko &lsquo;ntevāsi vā juhuyāt | tahāha āśvalāyanaḥ: &ldquo;svayaṃ parvaṇi vā juhuyāt | ṛtvijām eka itaraṃ kālam antevāsī vā&rdquo; | manuḥ |</p>
<pre><code>naiva kanyā na yuvatir nālpavidyo na bāliśaḥ |

hotā syād agnihotrasya nārto nāsaṃskṛtas tathā ||
</code></pre>
<p>yat tu śaunakavacanam, <strong>[126]</strong> &ldquo;pāṇigrahaṇādi gṛhyaṃ paricaret svayaṃ patny api vā putraḥ kumāry antevāsī vā&rdquo;, tad vaitānaviṣayeṇa mānavena na virudhyate, gṛhyaviṣayatvāt tasya | evam anāmnā(māmnā)tadakṣiṇāni ṛtvijaiva kāryāṇi | anāmnātadakṣiṇāni svayam āpady ṛtvijā | kātyāyanaḥ |</p>
<pre><code>asamakṣaṃ tu dampatyor hotavyaṃ nartvigādinā |

bhaved apy asamakṣaṃ tu tayor hutam anarthakam ||
</code></pre>
<p>varāhapurāṇe |</p>
<pre><code>udayān niḥsṛtaṃ sūryaṃ yas tu bhaktyā naro dvijaḥ |

dadhyakṣatāñjalībhis tu tisṛbhiḥ pūjayec chuciḥ ||

tasya bhāvaprasannasya hy aśubhaṃ yat samārjitam |

tatkṣaṇād eva nirdagdhaṃ bhasmī bhavati tasya tat ||
</code></pre>
<p>dakṣaḥ |</p>
<pre><code>devakāryaṃ tataḥ kṛtvā gurumaṇḍaladarśanam |

devakāryasya sarvasya pūrvāhṇas tu vidhīyate ||
</code></pre>
<p>viṣṇupurāṇam |</p>
<pre><code>svācārāṃś ca tataḥ kuryāt pumān keśaprasādhanam |

ādarśāñjanamaṅgalyadūrvādyālabhanāni ca ||
</code></pre>
<p>brahmāṇḍapurāṇe |</p>
<pre><code>svam ātmānaṃ ghṛte paśyed yadīcchec cirajīvitam |
</code></pre>
<p>kātyāyanaḥ |</p>
<pre><code>pāpiṣṭhaṃ durbhagaṃ mattaṃ nagnam utkṛttanāsikam |

prātar utthāya yaḥ paśyet tat kaler upalakṣaṇam ||

śrotriyaṃ subhagaṃ gāṃ ca hy agnim agnicitaṃ tathā |

prātar utthāya yaḥ paśyed āpadbhyaḥ sa pramucyate ||

**vedārthān adhigacchec ca śāstrāṇi vividhāni ca || 1.99 ||**
</code></pre>
<p><strong>vedārthān adhigacched</strong> it sādhyasya nirdeśaḥ | <strong>śāstrāṇi vividhānīti</strong> sādhanasya | śāstrāṇy adhigacched vedārthān adhigantum iti vākyārtho bhavati | evaṃ ca vedārthādhigamopāyabhūtānām eva nigamaniruktavyākaraṇamīmāṃsādīnāṃ śāstrāṇāṃ parigraho na bauddhaśāstrādīnām | ata eva tadadhigamam upapātakatvena vakṣyati | smṛtyartho vedārthaśabdenaiva gṛhītaḥ | vedārthānuṣṭhānatvāt tadadhigamasya vedādidhāraṇam arthasiddham | ata evopapātakavarge &ldquo;adhītasya ca nāśanam&rdquo; iti vakṣyati | dakṣaḥ |</p>
<pre><code>vedasvīkaraṇaṃ pūrvaṃ vicāro 'bhyasanaṃ japaḥ |

taddānaṃ caiva śiṣyebhyo vedābhyāso hi pañcadhā || **[127]**
</code></pre>
<p>ata eva manuḥ |</p>
<pre><code>buddhivṛddhikāraṇy āśu dhanyāni ca hitāni ca |

nityaṃ śāstrāṇy avekṣeta nigamāṃś caiva vaidikān ||

vedasya pāraṃ gatvā tu bhūyo bhūyas tam abhyaset |

śāstraṃ ca vimalaṃ kuryān na cādhītya tyajet punaḥ ||
</code></pre>
<p>niyamāḥ padārthanirṇayahetavo nighaṇṭuprabhṛtayaḥ || 1.99 ||</p>
<pre><code>**upeyād īśvaraṃ caiva yogakṣemārthasiddhaye |**
</code></pre>
<p>yogo &lsquo;pekṣitalābhaḥ, kṣemas tadrakṣaṇam | yogakṣemārthasiddhyarham īśvaraṃ tatprayojanasaṃpādanasamartham upeyād upagacchet | gautamaḥ: &ldquo;yogakṣemārtham īśvaram adhigacchen nānyam anyatra devagurudhārmikebhyaḥ&rdquo; | manuḥ |</p>
<pre><code>daivatāny adhigacchet tu dhārmikāṃś ca dvijottamān |

īśvaraṃ caiva rakṣārthaṃ gurūn eva ca parvasu ||

**snātvā devān pitrṝṃś caiva tarpayed arcayet tathā || 1.100 ||**
</code></pre>
<p>madhayṃdine yathāvidhi snātvā yathāvidhi <strong>devān pitṝṃs tarpayet</strong> | cakārād ṛṣīn manuṣyāṃś ca | tathā devādīn arcayet pūjayet | śaṅkhaḥ |</p>
<pre><code>nityaṃ naimittikaṃ kāmyaṃ kriyāṅgaṃ malakarṣaṇam |

kriyāsnānaṃ tathā ṣaṣṭhaṃ ṣoḍhā snānaṃ prakīrtitam ||

asnātas tu pumān nārho japyāgnihavanādiṣu |

prātaḥsnānaṃ tadarthaṃ tu nityasnānaṃ prakīrtitam ||

caṇḍālaśavayūpādi spṛṣṭvāsnātāṃ rajasvalāṃ |

snānārhas tu yataḥ snāti snānaṃ naimittikaṃ hi tat ||

puṣpa(pya)snānādikaṃ yat tu daivajñavidhicoditam |

tad dhi kāmyaṃ samuddiṣṭaṃ nākāmas tat prayojayet ||

japtukāmaḥ pavitrāṇi arcirṣyan devatāh pitṝn |

snānaṃ samācared yas tu(ttu) kriyāṅgaṃ tat prakīrtitam ||

malāpakarṣaṇaṃ nāma snānam abhyaṅgapūrvakam |

malāpakarṣaṇārthā tu pravṛttis tasya nānyathā ||
</code></pre>
<p><strong>[128]</strong>	saraḥsu devakhāteṣu tīrtheṣu ca nadīṣu ca |</p>
<pre><code>kriyāsnānaṃ samuddiṣṭaṃ snānaṃ tatra kriyā matā ||
</code></pre>
<p>snānam etat | kriyā kāryatayā vihitety arthaḥ |</p>
<pre><code>tatra kāmyaṃ tu kartavyaṃ yathāvad vidhicoditam |

nityaṃ naimittikaṃ caiva kriyāṅgaṃ malakarṣaṇam ||

tīrthābhāve tu kartavyam uṣṇodakaparodakaiḥ |

snātasya vahnitaptena tathaiva paravāriṇā ||

śarīraśuddhir vijñeyā na tu snānaphalaṃ labhet |

adbhir gātrāṇi śudhyanti tīrthsnānād bhavet phalam ||

saraḥsu devakhāteṣu tīrtheṣu ca nadīṣu ca |

snānam eva kriyā yasmāt snānaṃ puṇyatamaṃ smṛtam ||
</code></pre>
<p>dakṣaḥ |</p>
<pre><code>caturthe tu tathā bhāge snānārthaṃ mṛdam āharet |

tilapuṣpakuśādīni snānaṃ vā kṛtrime jale ||

mṛttikā sapta na grāhyā valmīke bhūṣikāsthale |

antarjale śmaśāne ca vṛkṣamūle surālaye ||

parasnānāvaśiṣṭā ca śreyaskāmaiḥ sadā budhaiḥ ||
</code></pre>
<p>aṣṭadhā vibhaktasyāhnaś caturthabhāge mṛdāharaṇaṃ kuryād ity arthaḥ | śātātapaḥ |</p>
<pre><code>śucau deśe tu saṃgrāhyā śarkarāśmādivarjitā |

raktā gaurī tathā śvetā mṛttikā trividhā smṛtā ||
</code></pre>
<p>yogayājñavalkyaḥ |</p>
<pre><code>śṛṇuṣva vakṣyate snānaṃ sarvapāpapraṇāśanam |

mṛttikāṃ gomayaṃ darbhān puṣpāṇi surabhīṇi ca ||

āhared yāvadarthāni snānārthaṃ prayataḥ śuciḥ |

gatvodakāntaṃ vidhivat sthāpayet tu pṛthak kṣitau ||

tridhā kṛtvā mṛdaṃ tāṃ tu gomayaṃ tu vicakṣaṇaḥ |

adhamottamamadhyānām aṅgānāṃ kṣālanaṃ tu taiḥ ||

bhāgaiḥ pṛthak pṛthak kuryāt kṣālane mṛdasaṃkaraḥ ||
</code></pre>
<p>dakṣaḥ |</p>
<pre><code>malāpakarṣaṇaṃ pārśve mantratas tu jale smṛtam |

saṃdhyāsnānaṃ tūbhayataḥ snānadeśāḥ prakīrtitāḥ ||
</code></pre>
<p>pārśve taṭe | <strong>[129]</strong> śaunakaḥ |</p>
<pre><code>nadītīre śucau deśa āharen mṛttikāṃ kuśān |

prayato mṛdam ādāya dūrvāpāmārgagomayān ||

ekadeśe tataḥ kuryān mṛdā snānaṃ tataḥ param ||
</code></pre>
<p>vasiṣṭhaḥ |</p>
<pre><code>mṛdaikayā śiraḥ kṣālyaṃ dvābhyāṃ nābhes tathopari |

adhaś ca tisṛbhiḥ kāyaḥ ṣaḍbhiḥ pādau tathaiva ca |

kṣālayet sarvakāyaṃ tu dvir ācamya yathāvidhi ||
</code></pre>
<p>śaunakaḥ: &ldquo;gāyatryādityā ava hi khyātāto devā it mṛdam abhimantrayet&rdquo; | gāyatryā ṛṣyādi prasiddham | ādityā ava hi khyāteti trita ṛṣiḥ | ādityā devatā | jagatī chandaḥ | &ldquo;ādityā ava hi khyātādhi kulād iva spaśaḥ | sutīrtham arvato yathānu no neṣathā sugamanehaso va ūtayaḥ suūtayo va ūtayaḥ&rdquo; | ato devā iti medhātithiṛṣiḥ | viṣṇur devatā | gāyatrī chandaḥ | &ldquo;ato devā avantu no yato viṣṇur vi cakrame | pṛthivyāḥ sapta dhāmabhiḥ | tataḥ &ldquo;yata indra,&rdquo; &ldquo;svastidā viśaspatiḥ,&rdquo; &ldquo;vi rakṣo vi mṛdhaḥ,&rdquo; &ldquo;idaṃ su me janitaḥ&rdquo; iti mṛdaṃ pratimantraṃ pratidiśaṃ kṣipet pūrvādikrameṇa | tato yata indreti bharga ṛṣiḥ | indro devatā | bṛhatī chandaḥ |</p>
<pre><code>yata indra bhayāmahe tato no abhayaṃ kṛdhi |

maghavañ chagdhi tava tan na ūtibhir vi dviṣo vi mṛdho jahi ||
</code></pre>
<p>svastidā viśaso bhāradvājaṛṣiḥ | indro devatā | anuṣṭup chandaḥ |</p>
<pre><code>svastidā viśaspatir vṛtrahā vimṛdho vaśī |

vṛṣendraḥ pura etu naḥ somapā abhayaṃkaraḥ ||

vi rakṣo vi mṛdho jahi vi vṛtrasya hanū ruja |

vi manyum indra vṛtrahann amitrasyābhidāsataḥ ||
</code></pre>
<p>idaṃ su me vimada ṛṣiḥ | indro devatā | triṣṭup chandaḥ |</p>
<pre><code>idaṃ su me jaritarā cikiddhi pratīṣaṃ śāpaṃ nadyo vahanti |

lopāśaḥ siṃhaṃ pratyañcamatsāḥ kroṣṭā varāhaṃ viratakta kakṣāt ||
</code></pre>
<p>vasiṣṭhaḥ |</p>
<pre><code>tataḥ saṃmārjanaṃ kuryān mṛdā pūrvaṃ tu mantravat |

aśvakrānte rathakrānte viṣṇukrānte vasuṃdharā ||

uddhṛtāsi varāheṇa kṛṣṇena śatabāhunā |
</code></pre>
<p><strong>[130]</strong>	mṛttike tvāṃ ca gṛhṇāmi prajayā ca dhanena ca ||</p>
<pre><code>mṛttike brahmadattāsi kāśapenābhimantritā |

mṛttike hara me pāpaṃ yan mayā duṣkṛtaṃ kṛtam ||

mṛttke dehi me puṣṭiṃ tvayi sarvaṃ pratiṣṭhitam ||
</code></pre>
<p>aśvakrānta ityādīnāṃ yajvaka ṛṣiḥ | mṛttikā devatā | anuṣṭup dhandaḥ |</p>
<pre><code>punaś ca gomayenaivam agram agram iti bruvan |

agram agram carantīnām oṣadhīnāṃ vane vane ||

tāsām ṛṣabhapatnīnāṃ pavitraṃ kāyaśodhanam |

tvaṃ me rogāṃś ca śokāṃś ca pāpaṃ ca nuda gomaya ||
</code></pre>
<p>agram agram iti viśvāmitra ṛṣiḥ | gomayo devatā | anuṣṭup chandaḥ |</p>
<pre><code>kāṇḍāt kāṇḍāt iti dvābhyām aṅgam aṅgam upaspṛśet |
</code></pre>
<p>dūrvayeti śeṣaḥ |</p>
<pre><code>kāṇḍāt kāṇḍāt prarohantī paruṣaḥ paruṣaḥ pari |

evā no dūrve pra tanu sahasreṇa śatena ca ||

yā śatena pratanoṣi sahasreṇa virohasi |

tasyās te devīṣṭake vidhema haviṣā vayam || iti |
</code></pre>
<p>agnir ṛṣiḥ | dūrvā devatā | anuṣṭup dhandaḥ | tathā |</p>
<pre><code>apāchamayakilbiṣam apakṛtyam apor apaḥ (?) |

apāmārga tvam asmākam apa duḥsvapnyaṃ(pniyaṃ)suva ||
</code></pre>
<p>iti sindhudvīpadṛṣṭayāpāmārgadevatayānuṣṭubhā mārgeṇāṅgam aṅgam upaspṛśet | śaunakaḥ: &ldquo;atha hiraṇyaśṛṅgayāpo devaripsvantar ity apa upasthāya sumitrā na ity apaḥ spṛṣṭvā durmitrā iti bahiḥ kṣipet&rdquo; | hiraṇyaśṛṅgayeti dīrghatapā ṛṣiḥ | indro devatā | triṣṭup chandaḥ | āpo devīr upahvaya iti medhātithir ṛṣiḥ | āpo gāyatrī | apsv antariti śunaḥśepaḥ, sumitrā na iti durmitrā iti ca vāmadevaḥ, āpo devatāḥ | yajuṣī chandaḥ | tataḥ,</p>
<pre><code>indraśuddhādayaś cāpaḥ praviśya manasā japet |

tatraiva gāyet sāmāni api vā vyāhṛtīr japet ||

śivena meti(mā) japitvedam āpa ity apa āplavet || **[131]**
</code></pre>
<p>āpo asmān iti śeṣaḥ | &ldquo;yā sūrya iti samāpayet | &lsquo;tarat sa mandī,&rsquo; &lsquo;samudrajyeṣṭhā,&rsquo; iti sūktābhyāṃ yat kiṃ cedam imaṃ me gaṅga iti pāvanam&rdquo; | kuśair iti śeṣaḥ | tatra — &ldquo;eto nv indram&rdquo; iti ṛcas tiraścīnāṅgirasa indro &lsquo;nuṣṭup | śivena mā cakṣuṣety agniḥ | āpo jagatī | idam āpa ity ambarīṣaḥ sindudvīpa āpo &lsquo;nuṣṭup | āpo asmān iti vāmadeva āpas tiṣṭup | yāh sūryo raśmibhir vasiṣṭha āpas triṣṭup | [tarat sa mandīr iti gāyatrī | samudrajyeṣṭhā iti catur ṛcaṃ sūktam |vasiṣṭha āpas triṣṭup |] yat kiṃcedam iti vasiṣṭho varuṇas triṣṭup | imaṃ me gaṅga iti sindhukṣit praiyamedho nadyo jagatī | tataḥ,</p>
<pre><code>snātvācānto vārimadhye triḥ paṭhed aghamarṣaṇam |
</code></pre>
<p>&ldquo;ṛtaṃ ca&rdquo; iti tṛcā(cenā)ghamarṣaṇam | asyā aghamarṣaṇa ṛṣiḥ | bhāvavṛttam | anuṣṭup | caturviṃśatimatāt |</p>
<pre><code>snānād anantaraṃ tāvat tarpayet pitṛdevatāḥ |

uttīrya pīṣayed vastraṃ saṃdhyākarma tataḥ param ||
</code></pre>
<p>purāṇāt |</p>
<pre><code>nityaṃ naimittikaṃ kāmyaṃ trividhaṃ snānam ucyate |

tarpaṇaṃ tu bhavet tasya aṅgatvena prakīrtitam ||
</code></pre>
<p>kārṣṇājiniḥ |</p>
<pre><code>nābhimātre jale sthitvā cintayed gatamānasaḥ |
</code></pre>
<p>tarpayec ceti śeṣaḥ | nṛsiṃhapurāṇam |</p>
<pre><code>pitrarṣi(tṝṣi)gaṇadevādīn adbhiḥ saṃtarpayet tataḥ |

devān devagaṇāṃś caiva munīn munigaṇān api ||

pitṝn pitṛgaṇāṃś caiva nityaṃ saṃtarpayet tataḥ |

dadyāt sarvagrahebhyaś ca ṛṣibhyaś ca jalaṃ tataḥ ||

kṛtāpasavyaḥ svadhayā pitṛbhyas tadanantaram ||
</code></pre>
<p>purāṇāt |</p>
<pre><code>tarpaṇaṃ devatānāṃ tu kṛtvā vai prāṅmukhaḥ śuciḥ |

adhikārī bhavet paścāt pitṝṇāṃ tarpaṇe sadā ||
</code></pre>
<p>yogayājñavalkyaḥ |</p>
<pre><code>ato 'nyathā cet savyena tilān kṛtvā vicakṣaṇaḥ |

dakṣiṇe pitṛtīrthena jalaṃ siñced yathāvidhi ||
</code></pre>
<p>ataḥ sthalasthatarpaṇāt | anyathā jalathatarpaṇa ity arthaḥ | tathā ca smṛtyantaram |</p>
<p><strong>[132]</strong>	bāhuṃ pūrṇaṃ tilaiḥ kṛtvā jalathas tarpayet pitṝn |</p>
<pre><code>sthalasthena na kartavyaṃ pitṝṇāṃ tṛptim icchatā ||

muktahastena dātavyaṃ na mudrāṃ tatra darśayet ||
</code></pre>
<p>mudrā pradeśinyaṅguṣṭhāgrasaṃyogaḥ | vyāghraḥ |</p>
<pre><code>ubhābhyām atha hastābhyām udakaṃ yaḥ prayacchati |

sa mūḍho narakaṃ yāt kālasūtram avākśirāḥ ||
</code></pre>
<p>yamas tu |</p>
<pre><code>dvau hastau yugmataḥ kṛtvā pūrayed udakāñjalim |

gośṛṅgamātram uddhṛtya jalamadhye jalaṃ kṣipet ||
</code></pre>
<p>atra vyavasthām āha kārṣṇājiniḥ |</p>
<pre><code>śrāddhe vivāhakāle tu pāṇinaikena dīyate |

tarpaṇe tūbhayenaiva vidhir eṣa purātanaḥ || iti |
</code></pre>
<p>atha vā āśvalāyanīyā dakṣiṇenaikahastena kuryur dakṣiṇaṃ pratīyād anādeśa iti paribhāṣābalāt | gobi(bhi)laḥ |</p>
<pre><code>śuklais tu tarpayed devān manuṣyāñ śabalais tilaiḥ |

pitṝṃs tu tarpayet kṛṣṇais tarpayaṃs tu sadā dvijaḥ ||

aṅgasthair yad tilaiḥ kuryād devatāpitṛtarpaṇam |

rudhiraṃ tad bhavet toyaṃ pradātā kilbiṣī bhavet ||

romasaṃsthāṃs tilān kṛtvā yas tu tarpayet pitṝn |

pitaras tarpitās tena rudhireṇa malena ca ||
</code></pre>
<p>tataś cālomakāṅgastatilais tarpaṇaṃ na doṣāya | sthalatarpaṇaviṣayam etat | marīciḥ |</p>
<pre><code>tilānām apy abhāve tu suvarṇarajatānvitam |

tadabhāve niṣiñcet tu darbhair mantreṇa vā punaḥ ||

saptabhyāṃ ravivāre ca gṛhī janmadine tathā |

bhṛtyaputrakalatrārthī na kuryāt tilatarpaṇam ||

pakṣayor ubhayor janmasaptamyāṃ niśi saṃdhyayoḥ |

vidyāputrakalatrārthī tilān pañcasu varjayet ||

nimbasya bhakṣaṇaṃ tailaṃ tilais tarpaṇam añjanam |

saptamyāṃ naiva kurvīta tāmrapātre ca bhojanam || **[133]**
</code></pre>
<p>ṣaṭtriṃśanmatāt |</p>
<pre><code>gajāśvarathapṛṣṭhe tu nāvyaṅge ceṣṭakācite |

na tarpayet pitṝn devān na sthalasthaḥ sthale kvacit ||
</code></pre>
<p>hārītaḥ |</p>
<pre><code>ārdravāsā jale kuryāt tarpaṇācamanaṃ japam |

śuṣkavāsāḥ sthale kuryāt tarpaṇācamanaṃ japam ||
</code></pre>
<p>viṣṇuḥ |</p>
<pre><code>sthale sthitvā jale yas tu prayacched udakaṃ naraḥ |

nopatiṣṭhati tadvāri pitṝṇāṃ tan nirarthakam ||

yathāśuci sthalaṃ vā syād udake devatāḥ pitṝn |

tarpayet tu yathākāmam apsu sarvaṃ pratiṣṭhitam ||
</code></pre>
<p>kārṣṇājiniḥ |</p>
<pre><code>devatānāṃ pitṝṇāṃ ca jale dadyāj jalāñjalim |

asaṃskṛtapramītānāṃ sthale dadyāj jalaṃ punaḥ ||
</code></pre>
<p>tataś ca sthalasthitenāsaṃskṛtāya jalāñjalir deya ity api jñeyam |</p>
<pre><code>snānavastraṃ tataḥ pīḍyaṃ punar ācamanaṃ caret |

ye caivāsmatkule jātā aputrā gorajā mṛtāḥ ||

te gṛhṇantu mayā dattaṃ vastraniṣpīḍanodakam ||
</code></pre>
<p>iti vastraniṣpīḍanamantraḥ | hārītaḥ |</p>
<pre><code>jalārdravāsāḥ sthalago ya ācāmen narādhamaḥ |

vastraniścotanaṃ tasya pretās tatra pibanti hi ||
</code></pre>
<p>dakṣaḥ |</p>
<pre><code>snātvācāmed yadā vipraḥ pādau kṛtvā jale sthale |

ubhayor apy asau śuddhas tataḥ kāryakṣamo bhavet ||
</code></pre>
<p>vyāghraḥ |</p>
<pre><code>jalāśayād vrajet tīvram āpo asmān ṛcaṃ paṭhan |

tato vastradvayaṃ śuddhaṃ gṛhītvā dvir upaspṛśet ||
</code></pre>
<p>jābāliḥ |</p>
<pre><code>snātvā saṃgṛhya vastraṃ ca jaṅghe śodhye mṛdambhasā |

snānaṃ kṛtvārdravāsās tu viṇmūtraṃ kurute yati ||

prāṇāyāmatrayaṃ kṛtvā punaḥ snānena śudhyati ||
</code></pre>
<p>gobi(bhi)laḥ |</p>
<pre><code>snāto na mārjayed aṅgaṃ nāpasavyena pāṇinā |

na ca nirdh(dhū)nayet keśān ācāmen naiva cotthitaḥ ||
</code></pre>
<p>vyāsaḥ |</p>
<pre><code>na cānulimped asnāto vāso 'py evaṃ na nirdhunet |

ārdra eva tu vāsāṃsi snātvā seveta mānavaḥ ||
</code></pre>
<p><strong>[134]</strong>	yat snānavastreṇa mukhaṃ vimṛjyate snātvā ca yat khādati dantadhāvanam |</p>
<pre><code>anyonyapṛṣṭena yadopalipyate (?) tad eti kṛtvā prajahāti lakṣmīḥ ||
</code></pre>
<p>satyavrataḥ |</p>
<pre><code>ūrdhvapuṇḍro mṛdā śubhro lalāṭe yasya dṛśyate |

caṇḍāle 'pi sa śuddhātmā pūjya eva na saṃśayaḥ ||
</code></pre>
<p>vyāsaḥ |</p>
<pre><code>ādāya parayā bhaktyā gaṅgātīrodbhavāṃ mṛdam |

yaś carcayati gātrāṇi tasya dharmo mahān bhavet ||
</code></pre>
<p>uśanāḥ</p>
<pre><code>snātvā śiro nāvadhunen nāṅgebhyas toyam uddharet |

na ca pūrvadhtaṃ vāso na tailaṃ na vasāṃ spṛśet ||
</code></pre>
<p>yogayājñavalkyaḥ |</p>
<pre><code>abhāve dhautavastrasya śāṇakṣaumāvikāni ca |

kutapaṃ yogapaṭṭaṃ vā dvivāsā yena tad bhavet ||
</code></pre>
<p>kutapaḥ kambalaḥ | uttarīyaviṣayam etat | tathā |</p>
<pre><code>yo 'sau vistaraśaḥ prokto snānasya vidhir uttamaḥ |

asāmarthyān n kuryāc cet tatrāyaṃ vidhir ucyate ||

snānam antarjalaṃ caiva mārjanācamane tathā |

jalābhimantraṇaṃ caiva tīrthasya parikalpanam ||

aghamarṣaṇasūktena trir āvṛttena nityaśaḥ |

snānācaraṇam ity etad upadiṣṭaṃ mahātmabhiḥ ||
</code></pre>
<p>tathā |</p>
<pre><code>asāmarthyāc charīrasya kālaśaktyādyapekṣayā |

mantrasnānād itaḥ sapta kecid icchanti sūrayaḥ ||

māntraṃ bhaumaṃ tathāgneyaṃ vāyavyaṃ divyam eva ca |

vāruṇaṃ mānasaṃ caiva sapta snānāny anukramāt ||

āpohiṣṭhādibhir māntraṃ mṛdālambaś ca pārthivam |

āgneyaṃ bhasmanā snānaṃ vāyavyaṃ gorajaḥ smṛtam ||

yat tu sātapavarṣeṇa tad divyaṃ snānam ucyate |

vāruṇaṃ cāvagāhaṃ tu (has tu) mānasaṃ viṣṇucintanam ||

śastasnānaṃ samuddiṣṭaṃ mantrasnānāt krameṇa tu |

kālād deśād asāmarthyāt sarvaṃ tulyaphalaṃ smṛtam ||
</code></pre>
<p><strong>[135]</strong>	mānasaṃ pravaraṃ snānaṃ kecid icchanti sūrayaḥ |</p>
<pre><code>ātmatīrthapraśaṃsāyāṃ vyāsena paṭhitaṃ yataḥ ||
</code></pre>
<p>tathā |</p>
<pre><code>śaṃ na āpas tu drupadād āpohiṣṭhāghamarṣaṇam |

etaiś caturbhir ṛṅmantrair mantrasnānam udāhṛtam ||

aprāyatye samutpanne snānam eva tu kārayet |

pūrvoddiṣṭais tathā mantrair anyathā mārjanaṃ bhavet ||
</code></pre>
<p>jābālaḥ |</p>
<pre><code>aśiraskaṃ bhavet snānaṃ snānāśaktau tu kāmikam |

ārdreṇa vāsasā vāpi mārjanaṃ daihikaṃ viduḥ ||
</code></pre>
<p>kātyāyanaḥ |</p>
<pre><code>māsadvayaṃ śrāvaṇādi sarvā nadyo rajasvalāḥ |

tāsu snānaṃ na kurvīta varjayitvā samudragāḥ ||

dhanuḥsahasrāṇy aṣṭau ca gatir yāsāṃ na vidyate |

na tā nadīśabdavahā gartās te parikīrtitāḥ ||

upākarmaṇi cotsarge pretasnāne tathaiva ca |

candrasūryagrahe caiva rajodoṣo na vidyate ||

svardhuny ambhaḥsamāni syuḥ sarvāṇy ambhāṃsi bhūtale |

kūpasthāny api somārkagrahaṇe nātra saṃśayaḥ ||
</code></pre>
<p>svardhunī gaṅgā | devalaḥ |</p>
<pre><code>rāhudarśanasaṃkrāntivivāhātyayavṛddhiṣu |

snānadānādikaṃ kuryur niśi kāmyavrateṣu ca ||

nadyām astamaye snānaṃ varjayet tu sadā budhaḥ |

nadyāṃ snātvā nadīm anyāṃ na praśaṃset tu dharmavait ||
</code></pre>
<p>manuḥ |</p>
<pre><code>na snānam ācared bhuktvā nāturo na mahāniśi |

na vāsobhiḥ sahājasraṃ nāvijñāte jalāśaye ||
</code></pre>
<p>nārāyaṇaḥ |</p>
<pre><code>upvītī baddhaśikhaḥ samāgamya yathāgamam |

pavitrāpāṇir oṃkāraṃ yajñeśaṃ manasā smaret ||

prātaḥsaṃdhyāvidhānena chanda ārṣa ca daivatam |

smṛtvā cāyamya ca prāṇān ācāmed dharbhapāṇinā ||

āpaḥ punantu mantreṇa āpo hi ṣṭheti mārjanam |
</code></pre>
<p><strong>[136]</strong>	prakṣipya cāñjaliṃ samyag ud u tyaṃ citram ity api |</p>
<pre><code>tac cakṣur deva iti ca haṃsaḥ śuciṣd ity api ||

evaṃ japed ūrdhvabāhuḥ sūryaṃ paśyan samāhitaḥ |

gāyatryā tu yathāśakti hy upasthāya divākaram ||

noccair japyaṃ budhaḥ kuryāt sāvitryā ca viśeṣataḥ || iti 
</code></pre>
<p>bṛhaspatiḥ |</p>
<pre><code>manaḥsaṃharaṇaṃ śaucaṃ maunaṃ mantrārthacintanam |

avyagratvam anirvedo japasaṃpattihetavaḥ || 1.100 ||
</code></pre>
<p><em>brahmayajñam āha |</em></p>
<pre><code>**vedātharvapurāṇāni setihāsāni śaktitaḥ |**
</code></pre>
<p>**	japayajñārthasiddhyarthaṃ vidyāṃ cādhyātmikīṃ japet || 1.101 ||**</p>
<p>vedān ṛgvedādīn atharvavedapurāṇānītihāsān bhāratādīn <strong>vidyām ādhyātmikīm</strong> adhyātmasaṃbandhinīm | upaniṣadgrantham ity arthaḥ | <strong>śaktito</strong> yathāśakti <strong>japet</strong> | <strong>japayajñārthasiddhyarthaṃ</strong> brahmayajñasiddhyartham | adhyātmavidyāyāḥ pṛthag upādānaṃ prādhānyārtham | vedety ukte &lsquo;tharvagrahaṇaṃ vṛttapūraṇārtham | tathāṅgirasām upalakṣaṇārtham | śrutau &ldquo;yad atharvāṅgiraso medasaḥ kulyāḥ&rdquo; iti śravaṇāt | manuḥ |</p>
<pre><code>apāṃ samīpe niyato naityakaṃ vidhim āsthitaḥ |

sāvitrīm apy adhīyīta gatvāraṇyaṃ samāhitaḥ ||

ādāv ārabhya vedaṃ tu snātvopary upari kramāt |

yad adhīte 'nvahaṃ śaktyā sa svādhyāya iti smṛtaḥ ||
</code></pre>
<p>śaunakaḥ: &ldquo;prāg vogag vā grāmān niṣkramyāpa utplutya yajñopavīty aklinnavāsā darbhāṇāṃ mahad upastīrya prākkūlānāṃ teṣu prāṅmukha upaviśyopasthānaṃ kṛtvā dakṣiṇottarau pāṇī saṃdhāya sapavitrapāṇir dyāvāpṛthivyoḥ saṃdhim īkṣamāṇaḥ saṃmīlya yathā vā yuktam ātmānaṃ manyeta tathā yukto &lsquo;dhīyīta svadhyāyam | oṃpūrvā vyāhṛtīḥ sāvitrīm anvāha paccho &lsquo;rdharcaśaḥ sarvām iti tṛtīyām&rdquo; | yuktaḥ samāhitaḥ | tathā: &ldquo;sa yāvan manyeta tāvad adhīty(tyai)tayā paridadhāti namo brahmaṇa iti&rdquo; | paridhānaśabdān nirabhyāso bhavati | <strong>[137]</strong> bṛhaspatiḥ |</p>
<pre><code>sa cārvāk tarpaṇāt kāryaḥ paścād vā prātar āhuteḥ |

vaiśvadevāvasāne vā nanyad eti nimittataḥ ||
</code></pre>
<p>saḥ, brahmayajña ity arthaḥ | manuḥ |</p>
<pre><code>naityake nāsty anadhyayo brahmamantraṃ hi tat smṛtam |

brahmāhutihutaṃ puṇyam anadhyāyavaṣaṭkṛtam ||
</code></pre>
<p>tathā |</p>
<pre><code>vedopakaraṇe caiva svādhyāye caiva naityake |

nānurodho 'sty anadhyāye homamantreṣu caiva hi ||
</code></pre>
<p>vedopakaraṇaṃ vedāṅgam | āpastambaḥ: &ldquo;atha yadi vāto vā vāyāt stanayed vā vidyotate vā visphūrjed vaikām ṛcam ekaṃ vā yajur ekaṃ vā sāmābhivyāharet | bhūr bhuvaḥ svaḥ satyaṃ tapaḥ śraaddhāyāṃ juhomīti vaitat te no haivāsyaitad ahaḥ svādhyāyatapāpto bhavati&rdquo; | atra ca vāto vāyād ityādyanadhyāyopalakṣaṇam | brahmayajñānantaraṃ devāditarpaṇaṃ kāryam | tathā ca bṛhaspatiḥ |</p>
<pre><code>brahmayajñaprasiddhyarthaṃ vidyāṃ cādhyātmikīṃ japet |

japtvā vā praṇavaṃ vāpi tatas tarpaṇam ārabhet ||

vasitvā vasanaṃ śuklaṃ sthale vistīrṇabarhiṣi |

vidhiyajñas tarpaṇaṃ kuryāṇ na pātre tu kadācana ||

pātrād vā mūlam ādāya śubhe pātrāntare kṣitau |

jalapūrṇe 'tha vā garte na sthale tu vibarhiṣi ||
</code></pre>
<p>yogayājñavalkyaḥ |</p>
<pre><code>yady uddhṛtaṃ niṣiñceta tilān saṃmiśrayej jale |

anyathā vāmahaste tu tatas tarpaṇam ācaret ||
</code></pre>
<p>tathā |</p>
<pre><code>anvārabdhena savyena nāmnā gotreṇa cāpy atha |

āvāhya pūrvavan mantrair āstīrya ca kuśāñ śubhān ||

prāgagreṣu surān devān dakṣiṇāgreṣu vai pitṝn |

savyaṃ jānu tathānvācya pāṇibhyāṃ dakṣiṇāmukhaḥ || **[138]**
</code></pre>
<p>pūrvavan mantraiḥ pūrva(rvṃ) yājñavalkyasaṃhitāyāṃ śrāddhaprakaraṇa uktaiḥ &ldquo;viśve devāsa āgata&rdquo; &ldquo;uśantas tvā&rdquo; ityādyuktaiḥ (dibhiḥ) |</p>
<pre><code>viśve devāsa āgata śṛṇutā ma imaṃ havam |

edaṃ barhir niṣīdata ||

uśantas tvā havāmaha uśantaḥ samidhīmahi |

uśannuśata ā vaha pitṝn haviṣe attave || iti |
</code></pre>
<p>kātyāyanaḥ |</p>
<pre><code>devāṃs tu devatīrthena tarpayed akṣatodakaiḥ |\
</code></pre>
<p>vyāsaḥ |</p>
<pre><code>ekaikam añjaliṃ devā dvau dvau tu sanakādayaḥ |

arhanti pitaras trīṃs trīn striyas tv ekaikam añjalim ||
</code></pre>
<p>likhitaḥ: &ldquo;ubhābhyām api hastābhyāṃ saṃvṛtāṅguṣṭhakābhyāṃ prāṅmukho yajñopavītī prāgagraiḥ kuśair devatātarpaṇaṃ devatīrthena kuryāt&rdquo; | yogayājñavalkyaḥ |</p>
<pre><code>brahmāṇaṃ tarpayet pūrvaṃ viṣṇuṃ rudraṃ prajāpatim |

devāṃś chandāṃsi vedāṃś ca ṛṣīṃś caiva tapodhanān ||

ācāryāś caiva gandharvān ācāryatanayāṃs tathā |

saṃvatsaraṃ sāvayavaṃ devīś cāpsarasas tathā ||

tathā devān nagān nāgān sāgarān parvatāṃs tathā |

sarito 'tha manuṣyāṃś ca yakṣān rakṣāṃsi caiva hi ||

piśācāṃś ca suparṇāṃś ca bhūtāny atha paśūṃs tathā |

vanaspatīṃś cauṣadhīś ca bhūtagrāmaṃ caturvidham ||
</code></pre>
<p>viṣṇusamuccyāt |</p>
<pre><code>tataḥ kṛtvā nivītaṃ tu yajñasūtram atandritaḥ |

prājāpatyena tīrthena manuṣyāṃs tarpayet pṛthak ||
</code></pre>
<p>kārṣṇājiniḥ |</p>
<pre><code>sanakaś ca sanandaś ca tṛtīyaś ca sanātanaḥ |

kapilaś cāsuriś caiva voḍhaḥ pañcaśikhas tathā ||

ete brahmasutāḥ sapta manuṣyāḥ parikīrtitāḥ ||
</code></pre>
<p>padmapurāṇāt |</p>
<pre><code>marīcim atryaṅgirasau pulastyaṃ pulahaṃ kratum |

pracetasaṃ vasiṣṭhaṃ ca bhṛguṃ nāradam eva ca ||
</code></pre>
<p>baudhāyanaḥ: &ldquo;atha dakṣiṇataḥ prācīnāvītī pitṝn svadhā namas tarpayāmi | pitāmahān svadhā namas tarpayāmi | prapitāmahān svadhā namas tarpayāmi | mātṝḥ svadhā namas tarpayāmi&rdquo; ityādi | <strong>[139]</strong> tathā: &ldquo;anutīrtham apa upasiñcati ūrjaṃ vahantīr amṛtaṃ ghṛtaṃ madhu payaḥ kīlālaṃ parisrutaṃ svadhā stha tarpayata tṛpyata tṛpyata&rdquo; ityādi | purāṇāt punar avasānāñjalimantraḥ |</p>
<pre><code>ye me kule luptapiṇḍāḥ putradāravivarjitāḥ |

teṣāṃ hi dattam akṣayyam idam astu tilodakam ||
</code></pre>
<p>matsyapurāṇe |</p>
<pre><code>devāsurās tathā yakṣā nāgā gandharvarākṣasāḥ |

piśācā guhyakāḥ siddhāḥ kūṣmāṇḍās taravaḥ khagāḥ ||

jalecarā bhūnilayā vāyvādhārāś ca jantavaḥ |

tṛptim ete prayāntv āśu maddattenāmbunākhilāḥ ||

narakeṣu ca sarveṣu yātanāsu ca ye sthitāḥ |

teṣām āpyāyanāyaitad dīyate salilaṃ mayā ||

ye 'bāndhavā bāndhavā vā ye 'nyajanmani bāndhavāḥ|

te tṛptim akhilā yāntu yaś cāsmatto 'bhivāñchati ||
</code></pre>
<p>yogayājñavalkyaḥ |</p>
<pre><code>kavyavāḍ analaḥ somo yamaś caivāryamā tathā |

agniṣvāttāḥ somapāś ca tathā barhiṣado 'pi ca ||

yadi syāj jīvapitṛka etān vidyāt tadā pitṝn |

yebhyo vāpi pitā dadyāt tebhyo vāpi pradāpayet ||

vasūn rudrāṃs tathādityān namaskārasvadhānvitān |

etāṃś caiva pramītāṃś ca pramītapitṛko dvijaḥ ||
</code></pre>
<p>tarpeyed iti śeṣaḥ | kavyāvāham analaṃ tarpayāmīti prayogaḥ | asamarthasya saṃkṣepatarpaṇam āha viṣṇupurāṇam |</p>
<pre><code>ā brahmastambaparyantaṃ jagat tṛpyatv iti bruvan |

dadyāt payoñjalīṃs trīṃs tu kurvan saṃkṣepatarpaṇam ||
</code></pre>
<p>yogayājñavalkyaḥ |</p>
<pre><code>niṣpīḍya snānavastraṃ tu prakṣālya prayataḥ śuciḥ |

devānām arcanaṃ kuryād brahmādīnām amatsaraḥ ||

viṣṇur brahmā ca rudraś ca viṣṇur devo divākaraḥ |

tasmāt pūjyatamaṃ nānyam ahaṃ manye janārdanāt || \
</code></pre>
<p><strong>[140]</strong>	dadyāt puruṣasūktena yaḥ puṣpāṇy apa eva vā |</p>
<pre><code>arcitaṃ syāj jagad idaṃ tena sarvaṃ carācaram ||
</code></pre>
<p>pūjāyām asamarthasyaitat | brahmayajñānantaraṃ nṛsiṃhapurāṇe |</p>
<pre><code>tato 'rghyaṃ mānave dadyāt tilapuṣpajalānvitam |

utkṣipya mūrdhaparyantaṃ haṃsaḥ śuciṣad ity api ||

jale devaṃ namaskṛtya tato gṛhagataḥ punaḥ |

vidheḥ puruṣasūktasya tatra viṣṇuṃ samarcayet ||
</code></pre>
<p>haṃsaḥ śuciṣad iti vāmadeva ṛṣiḥ | jagatī chandaḥ | sūryo devatā | tathā |</p>
<pre><code>apsv agnau hṛdaye sūrye sthaṇḍile pratimāsu ca |

ṣaṭsv eteṣu hareḥ samyagarcanaṃ munibhiḥ smṛtam ||

agnau kriyāvatāṃ devo divi devo manīṣiṇām |

pratimāsv alpabuddhīnāṃ yogināṃ hṛdaye hariḥ ||

āpa āyatanaṃ tasya tasmāt tāsu sadā hariḥ |

tasya sarvagatatvāc ca sthaṇḍile bhāvitātmanaḥ ||

a(ā)nuṣṭubhasya sūktasya triṣṭubha(ba)ntasya devatā |

puruṣō yo jagadbījam ṛṣir nārāyaṇaḥ smṛtaḥ ||

prathamāṃ vinyased vāme dvitīyāṃ dakṣiṇe kare |

tṛtīyāṃ vāmapāde tu caturthīṃ dakṣiṇe nyaset ||

pañcamīṃ vāmajānau tu ṣaṣṭhīṃ vai dakṣiṇe nyaset |

saptamīṃ vāmakukṣau tu aṣṭamīṃ dakṣiṇe nyaset ||

navamīṃ nābhimadhye tu daśamīṃ hṛdaye tathā |

ekādaśīṃ kaṇṭhadeśe vāmabāhau tu dvādaśīm ||

trayodaśīṃ dakṣiṇe tu āsyadeśe caturdaśīm |

akṣṇoḥ pañcadaśīṃ caiva ṣoḍaśīṃ mūrdhni vinyaset ||

evaṃ nyāsavidhiṃ kṛtvā paścād dhyānaṃ samācaret |

ādyayāvāhayed devam ṛcā tu puruṣōttamam ||

dvitīyayāsanaṃ dadyāt pādyaṃ caiva tṛtīyayā |
</code></pre>
<p><strong>[141]</strong>	arghyaṃ caturthyā dātavyaṃ pañcamyācamanīyakam ||</p>
<pre><code>ṣaṣṭhyā snānaṃ pradātavyaṃ saptamyā vastram eva ca |

yajñopavītam aṣṭamyā navamyā tv anulepanam ||

puṣpaṃ daśamyā dātavyam ekādaśyā tu dhūpakam |

dvādaśyā dīpakaṃ dadyāt trayodaśyā nivedanam ||

caturdaśyā namaskāraṃ pañcadaśyā pradakṣiṇam |

arcayitvā tu deveśaṃ ṣoḍaśyā ca visarjanam ||

snāne vastre ca naivedye dadyād ācamanīyakam |

ṣaṇmāsāt siddhim āpnoti evam eva samarcayan ||

dhyeyaḥ sadā savitṛmaṇḍalamadhyavartī

	nārāyaṇaḥ sarasijāsanasaṃniviṣṭaḥ |

keyūravān kanakakuṇḍalavān kirīṭī

	hārī hiraṇmayavapur dhṛtaśaṅkhacakraḥ || iti |
</code></pre>
<p>yogayājñavalkyaḥ |</p>
<pre><code>evaṃ saṃpūjya deveśaṃ kṣaṇaṃ dhyātvā nirañjanam |

tato 'valokayed arkaṃ haṃsaḥ śuciṣad ity ṛcā ||

sa yāti brahmaṇaḥ sadma snātvekṣitvā na yāty adhaḥ ||
</code></pre>
<p>narasiṃhapurāṇe |</p>
<pre><code>aṣṭākṣareṇa deveśaṃ narasiṃhaṃ tathā svayam |

gandhapuṣpādibhir nityam arcayed acyutaṃ naraḥ ||

sarvārthadāyī mantro 'yaṃ sarvapāpaharaḥ paraḥ |

sarvaduḥkhaharaḥ śrīmān sarvaśāntikaraḥ smṛtaḥ ||

aṣṭākṣarasya mantrasya ṛṣir nārāyaṇaḥ smṛtaḥ |

chandaś ca devī gāyatrī paramātmā ca devatā ||

gandhapuṣpādisakalam anenaiva nivedayet |

pratimābhyarcito viṣṇuḥ prīto bhavati tatkṣaṇāt ||

kiṃ tasya bahubhir mantraiḥ kiṃ tasya bahubhir makhaiḥ |

oṃ namo nārāyaṇāyeti mantraḥ sarvārthasādhakaḥ ||
</code></pre>
<p>purāṇāt |</p>
<pre><code>śivaṃ bhāskaram agniṃ ca keśavaṃ kauśikīm api |

tāyinaṃ cārcayen naiti devalokād adho gatim || **[142]**
</code></pre>
<p>kauśikī durgā | tāyī buddhaḥ || 1.101 ||</p>
<p><em>brahmayajñam uktvā mahāyajñān āha |</em></p>
<pre><code>**balikarmasvadhāhomasvādhyāyātithisatkriyāḥ |**
</code></pre>
<p>**	bhūtapitramarabrahmamanuṣyāṇāṃ mahāmakhāḥ || 1.102 ||**</p>
<p>balikarma bhūtayajñaḥ | svadhā pitṛyajñaḥ | pitṛbhyo &lsquo;nnādidānaṃ svadhāśabdenopalakṣyate | laukike &lsquo;gnāv u(au)pāsane vā sāyaṃ prātar atra homo devayajñaḥ | svādhyāyo &lsquo;dhyayanaviśeṣo brahmayajñaḥ | atithipūjanaṃ manuṣyayajñaḥ | eṣām eva saṃjñānvayam āha manuḥ |</p>
<pre><code>ahutaṃ ca hutaṃ caiva tathā prahutam eva ca |

brāhmaṃ hutaṃ prāśitaṃ ca pañca yajñāḥ prakīrtitāḥ ||

japo 'huto huto homaḥ prahuto bhautiko baliḥ |

brāhmaṃ hutaṃ dvijāgryārcā prāśitaṃ pitṛtarpaṇam || 1.102 ||

**devebhyaś ca hutād annac cheṣād bhūtabaliṃ haret |**
</code></pre>
<p>devebhyo &lsquo;nneṣṭau havyaṃ hutaśeṣād annād bhūtebhyo baliṃ haret | annam atra pakvam | tathā |</p>
<pre><code>śālāgnau vipaced annaṃ laukike vāpi nityaśaḥ |

yasminn eva paced annaṃ tasmin homo vidhīyate ||

laukike vaidike vāpi hutotsṛṣṭe jale kṣitau |

vaiśvadevaḥ prakartavyaḥ pañcasūnāpanuttaye ||
</code></pre>
<p>āśvalāyanaḥ: &ldquo;atha sāyaṃ prātaḥ siddhasya haviṣyasya juhuyāt&rdquo; | kātyāyanaḥ |</p>
<pre><code>haviṣyeṣu yavā mukhyās tadanu vrīhayaḥ smṛtāḥ |

māṣakodravagaurādīn sarvālābhe 'pi varjayet ||
</code></pre>
<p>āpastambaḥ: &ldquo;na kṣāralavaṇahomo vidyate | parānnasaṃsṛṣṭasya haviṣyasya homaḥ | udīcīnaṃ bhasmāpohya tasmiñ juhuyāt | taddhutam ahutam agnau bhavati&rdquo; iti | tasyārthaḥ — kṣāralavanaparānnasaṃsṛṣṭahaviṣyeṇa homo &lsquo;gnau na kāryaḥ | &ldquo;āryā annasaṃskartāraḥ syuḥ | hāsaṃ śvāsaṃ kṣavathum abhimukho &lsquo;nnaṃ varjayet | <strong>[143]</strong> keśān aṅgaṃ vāsaś cālabhyāpa upaspṛśet | āryādhiṣṭhitā vā śūdrāḥ saṃskartāraḥ syuḥ&rdquo; | tathā: &ldquo;parokṣam annaṃ saṃskṛtam agnāv adhiśrityādbhiḥ prokṣet tad eva pavitram ity ācakṣate&rdquo; | dakṣaḥ |</p>
<pre><code>pañcame ca tathā bhāge saṃvibhāgo yathārhataḥ |

pitṛdevamanuṣyāṇāṃ kīṭānāṃ copadiśyate ||
</code></pre>
<p>vyāsaḥ |</p>
<pre><code>vaiśvadevaṃ prakurvīta svaśākhāvihitaṃ tataḥ |

saṃskṛtānnair haviṣyaiś ca haviṣyavyañjanānvitaiḥ ||

tair evānnair baliṃ dadyāc cheṣam āplāvya vāriṇā |

kṛtāpasavyaḥ svadhayā sarvaṃ dakṣiṇato haret ||
</code></pre>
<p>āpastambaḥ: &ldquo;balīnāṃ tasya deśasaṃskāro hastena parimṛjyāvokṣya nyupya paścāt pariṣecanam&rdquo; ||</p>
<pre><code>**annaṃ bhūmau śvacaṇḍālavāyasānāṃ vinikṣipet || 1.103 ||**
</code></pre>
<p>śvādīnām annaṃ bhūmau nikṣipet | caṇḍālaśabdaḥ patitādiparigrahārthaḥ | tathā ca manuḥ |</p>
<pre><code>śunāṃ ca patitānāṃ ca śvapacāṃ pāparogiṇām |

vāyasānāṃ krimīṇāṃ ca śanakair nikṣiped bhuvi ||
</code></pre>
<p>atra patitagrahaṇaṃ kapālapāṇyādiparigrahārtham | tathā ca bramāṇḍapurāṇam |</p>
<pre><code>pūrvaṃ devair jitā daityāḥ saṃgrāmāc ca parājitāḥ |

kapālapāṇayo jagmuḥ kecin nagnavratās tataḥ ||

kecin muṇḍās tv añjitākṣāḥ kaṣāyavasanās tataḥ |

sāntva(tva)tāś ca durācārāḥ śaucārārabahiṣkṛtāḥ ||

narāsthikeśasaṃchannāḥ kecid vyājena dānavāḥ |

anāśramī vratasthaś ca jaṭī muṇḍī vṛthā ca yaḥ ||

prāyaścittādikaṃ yaś ca mūlyena kathayen naraḥ |

nirghṛṇo bhinnamaryādo nāstiko vedanindakaḥ ||

rogiṇāṃ vratināṃ yaś ca satriṇāṃ vātha nindakaḥ |

ṛṣīṇām atha devānāṃ nindaty ātmānam eva yaḥ ||
</code></pre>
<p><strong>[144]</strong>	prakhyāpayati yo vipro nābhimānaś ca vedayet |</p>
<pre><code>kitavo madyapaś caiva kratūnāṃ krayavikrayī ||

vaṇig vārdhuṣiko grāmapreṣakaḥ piśunas tathā |

agāradāhī garadaḥ kuṇḍāśī somavikrayī ||

sāmudrakṛc chidrakṛc ca tailikaḥ kūṭakārakaḥ |

guroś cālīkanirbandhī guror vañcayitā khalaḥ ||

mattaś cojjhitavedaś ghātako gurutalpagaḥ |

saṃkarastrīrato bandhur nārīṇāṃ lampaṭas tathā ||

nikṣepahārī māyāvī tathā kāyacikitsakaḥ |

krīṇan yo nindate(ti) dravyaṃ vikrīṇaṃś ca praśaṃsati ||

strībālabrāhmaṇānāṃ ca hantā goghnaḥ prapañcavān |

varṇasaṃkarakṛd yaś ca kārukaś ca vikarmakṛt ||

svajātidharmasaṃtyāgī parakarmarataś ca yaḥ |

pibec chukraṃ ca ya puṃsāṃ sa ca duṣṭo mukhebhagaḥ ||

ete daityāḥ samākhyātā na tu sṛṣṭāḥ svayaṃbhuvā |

yajñeṣu rakṣasāṃ bhāgo deya ity eva saṃsmaran ||

vighnebhyo bhūtimadbhyaś ca tebhyo dadyād gṛhād balim |

brāhmaṇaḥ syāt kṛtayugaṃ pitaras tatra devatāḥ ||

tretāyugaṃ kṣatriyaś ca tatra pūjyāś ca devatāḥ |

vijñeyaṃ dvāparaṃ vaiśyas tatra buddhas tu pūjyate ||

śūdraḥ kaliyugaṃ tatra pūjyāḥ pāṣaṇḍijātayaḥ || iti |
</code></pre>
<p>bhūtabalidāne mantraḥ |</p>
<pre><code>ye bhūtāḥ pracaranti divā naktaṃ balim icchanto vitudasya preṣyāḥ |

tebhyo baliṃ puṣṭikāmo harāmi mayi puṣṭiṃ puṣṭipatir dadhātu || iti |
</code></pre>
<p>vyāsaḥ |</p>
<pre><code>aindravāruṇavāvavyā yāmyā vai nairṛtās tathā |

vāyasāḥ pratigṛhṇantu imaṃ piṇḍaṃ mayārpitam ||

śvānau dvau śāva(śyāma)śabalau vaivasvatakulodbhavau |

datvānena vidhānena baliṃ paścād upaspṛśet || **[145]**
</code></pre>
<p>annahomaprabhṛti śvādibhyo &lsquo;nnaprakṣepaparyantaṃ vaiśvadevākhyaṃ karma sāyaṃ prātaḥ kartavyam | yad āha manuḥ |</p>
<pre><code>sāyam annasya siddhasya patny amantraṃ baliṃ haret |

vaiśvadevaṃ hi nāmaitat sāyaṃ prātar vidhīyate ||
</code></pre>
<p>kartṝṇāṃ puṃsām alābhe patnī vaiśvadevaṃ mantrarahitaṃ kuryāt | baligrahaṇaṃ vaiśvadevopalakṣaṇārtham | tathā ca gautamaḥ |</p>
<pre><code>sāyaṃ prātar vaiśvadevaḥ kartavyo balikarma ca |

anaśnatāpi satatam anyathā kilbiṣī bhavet ||
</code></pre>
<p>tasya prātar upakramaḥ sāyam apavargaḥ | yad āha laugākṣiḥ: &ldquo;divācarebhyo bhūtebhya iti divā | naktaṃcarebhyo bhūtebhya iti naktam&rdquo; || 1.103 ||</p>
<pre><code>**annaṃ pitṛmanuṣtebhyo deyam apy anvahaṃ jalam |**
</code></pre>
<p>annaṃ pitrādibhyo &lsquo;nvahaṃ pratidinaṃ deyam | putrikāputreṇa tu mātāmahādibhyas tribhyo dvyāmuṣyāyaṇais tūbhayebhyaḥ | tad āya vyāghraḥ |</p>
<pre><code>dadyān mātāmahaśrāddhaṃ niyamāt putrikāsutaḥ |

ubhayor atha saṃbandhāt (?) kuryāt sa ubhayor api ||
</code></pre>
<p>asyām utpannam apatyaṃ tava mama svadhākaraṃ bhavatv iti kanyādātur vareṇa saha saṃpratipattau kṛtavivāhāyāḥ putra ubhayasaṃbaddhaḥ | manuṣyebhyo &lsquo;tithibhyo &lsquo;nvahaṃ pratidinaṃ deyam | anvaham iti pratyekam abhisaṃbadhyate | annābhāve jalam | atrānvaham iti vidhīyate &lsquo;nyad anūdyate | manuḥ |</p>
<pre><code>kuryād ahar ahaḥ śrāddham annādyenodakena vā |

payomūlaphalair vāpi pitṛbhyaḥ prītim āharan ||
</code></pre>
<p>laghuhārītaḥ |</p>
<pre><code>nityaśrāddham adaivaṃ syād arghyapiṇḍādivarjitam |
</code></pre>
<p>matsyapurāṇe |</p>
<pre><code>nityaṃ tāvat pravakṣyāmi arghyāvāhanavarjitam |

adaivaṃ tad vijānīyāt pārvaṇaṃ parvasu smṛtam ||
</code></pre>
<p>kātyāyanaḥ |</p>
<pre><code>apy ekam āśayed vipraṃ pitṛyajñārthasiddhaye |

adaivaṃ nāsti ced anyo bhoktā bhojyam athāpi vā ||

abhyuddhṛtya yathāśakti kiṃcid annaṃ yathāvidhi |

pitṛbhyo 'tha manuṣyebhyo dadyād ahar ahar dvijaḥ ||

pitṛbhya idam ity uktvā svadhākāraṃ ca kārayet || **[146]**
</code></pre>
<p>adaivam ityantam ekaṃ vākyam | nāsti ced anya ity aparam | devalaḥ |</p>
<pre><code>aghṛtaṃ bhojayan vipraḥ svagṛhe sati sarpiṣi |

paratra nirayaṃ ghoraṃ gṛhasthaḥ pratipadyate ||

miṣṭam annaṃ svayaṃ bhuktvā paścāt kadaśanaṃ laghu |

brāhmaṇaṃ bhojayan vipro nirayaṃ viram āvaset ||
</code></pre>
<p>śātātapaḥ |</p>
<pre><code>bhūtayajñas tathā śrāddhaṃ nityaṃ tv atithitarpaṇam |

krameṇānena kartavyaṃ svādhyādhyayanaṃ sadā ||
</code></pre>
<p>nityam iti śrāddhaviśeṣaṇam | pracetāḥ |</p>
<pre><code>nāgnaukaraṇaṃ nāvāhanaṃ na piṇḍā na visarjanam |

anuvrajyā dakṣiṇā ca tribhyaś cātithikalpanam ||
</code></pre>
<p>tribhyaś cādhikasya viprasyādhigatasyātithitvaṃ kalpyam | mārkaṇḍeyapurāṇam |</p>
<pre><code>kuryād ahar ahaḥ śrāddham annādyenodakena vā |

pitṝn uddiśya viprāṃs tu bhojayed vipram eva vā ||
</code></pre>
<p>nārāyaṇaḥ |</p>
<pre><code>niyujyaikam anekaṃ vā śrotriyaṃ prāṅmukhaṃ sadā |

nivītī tadgatamanā ṛṣīn dhyāyan samāhitaḥ ||

āsanaṃ cārghyadānaṃ ca bhuktavadvācanaṃ tataḥ |

svaśaktyā cānnam uddhṛtya hantety evaṃ prakalpayet ||

**svādhyāyaṃ cānvahaṃ kuryān na paced annam ātmane || 1.104 ||**
</code></pre>
<p>svaśākhādhyayanaṃ svādhyāyo na tu svaśākhaiva, tasyā akāryatvāt | tataś ca svaśākhādhyayanam anvaham anudinaṃ kuryāt | brahmayajñasyaitat punar vacanam anvaham iti guṇavidhānārtham | tathātmārtham annaṃ na pacet | atrātmanaḥ kaivalyaṃ vivakṣitam | tena devādīnām ātmanaś ca kṛte pāko na doṣāya | yad āha manuḥ |</p>
<pre><code>devātithibhṛtyānāṃ pitṝṇām ātmanaś ca yaḥ |

na nirvapati pañcānām ucchvasan na sa jīvati ||
</code></pre>
<p>evaṃ ca |</p>
<pre><code>aghaṃ sa kevalaṃ bhuṅkte yaḥ pacaty ātmakāraṇāt |
</code></pre>
<p>iti svavākyenāvirodhaḥ | ata eva śrutiḥ: &ldquo;kevalāgho bhavati kevalādī&rdquo; iti || 1.104 ||</p>
<pre><code>**bālasvavāsinīvṛddhagarbhiṇyāturakanyakāḥ |**
</code></pre>
<p>**	saṃbhojyātithibhṛtyāṃś ca dampatyoḥ śeṣabhojanam || 1.105 ||**</p>
<p><strong>[147]</strong></p>
<p>bālādīn atithīṃś ca bhojayitvā bhuktāvaśiṣṭaṃ dampatī bhuñjīyātām | asāmarthyād bālas tathā vṛddhaḥ, pariṇītā kanyā pitṛgṛhe sthitā svavāsinī, garbhapuṣṭyarthaṃ garbhiṇī kṣīṇatvād āturo vacanād atithir gṛhavyāpārasādhakatvād bhṛtyāḥ | manuḥ |</p>
<pre><code>suvāsinīḥ kumārīś ca rogiṇo garbhiṇīs tathā |

atithibhyo 'gra evainān bhojayed avicārayan ||

adatvā tu ya etebhyaḥ pūrvaṃ bhuṅkte 'vicakṣaṇaḥ |

sa bhuñjāno na jānāti śvagṛdhrair jagdhim ātmanaḥ ||
</code></pre>
<p>śvabhir gṛdhraiś cātmānaṃ bhakṣyamāṇaṃ na jānātīty arthaḥ | tataś ca bālaprabhṛtibhiḥ saha bhojanaṃ na pratyavāyāyeti || 1.105 ||</p>
<pre><code>**apośānenopariṣṭād adhastāc caiva buñjatā |**
</code></pre>
<p>**	anagnam amṛtaṃ caiva kāryam annaṃ dvijanmanā || 1.106 ||**</p>
<p>apo&rsquo;śāney upanetā māṇavakaṃ preṣyati | tena ca preṣeṇa tadartho &lsquo;tra lakṣyate — apośāneneti | tataś cāpośānena bhojanād ūrdhvaṃ purastāc ca kriyamāṇenānnam anagnam amṛtaṃ ca dvijātinā kāryam | vṛddhaśātātapaḥ |</p>
<pre><code>paridhānam apośānaṃ pūrvam ācchādanaṃ param |

bhavaty annam anagnaṃ hi sottarīyaṃ tathāmṛtam ||
</code></pre>
<p>baudhāyanaḥ |</p>
<pre><code>upalipte same sthāne śucau ślakṣṇasamanvite |

caturaśraṃ trikoṇaṃ tu vartulaṃ cārdhacandrakam ||

kartavyam ānupūrvyeṇa brāhmaṇādiṣu maṇḍalam ||
</code></pre>
<p>brahmapurāṇe |</p>
<pre><code>annaṃ dṛṣṭvā praṇamyādau prāñjaliḥ kathayet tataḥ |

asmākaṃ nityam astv etad iti bhaktyātha vandayet ||
</code></pre>
<p>baudhāyanaḥ: &ldquo;sarvāvaśyakāvasareṣu prakṣālitapāṇipādo &lsquo;pa ācamya śucau saṃvrtte deśe prāṅmukha upaviśyoddhṛtam āhriyamāṇaṃ bhūr bhuvaḥ svar om ity upasthāya vācaṃ yacchen nyastaṃ tu mahāvyāhṛtibhiḥ | pradakṣiṇam annam udakaṃ pariṣicya savyena pāṇināvimuñcann amṛtopastaraṇam asīti purastād apaḥ pītvā pañcānnena prāṇāhutīr <strong>[148]</strong> juhoti śraddhāyāṃ prāṇe niviṣṭo &lsquo;mṛtaṃ juhomi śivo mā viśāpradāhāya prāṇāya svāhā&rdquo; | apāne vyāna udāne samāne niviṣṭa ityādi yathāliṅgam anuṣaṅgaḥ | &ldquo;evaṃ pañcānnena tūṣṇīṃ bhūyo vratayet | prajāpatiṃ manasā dhyāyet | athāpy udāharanti:</p>
<pre><code>āsīnaḥ prāṅmukho 'śnīyād vāgyato 'nnam aktsayan |

askandayaṃs tanmanāś ca bhuktvāgniṃ samupaspṛśet ||
</code></pre>
<p>hutānumantraṇam ūrdhvahastaḥ samācaret | śraddhāyāṃ niviśyāmṛtaṃ hutaṃ śivo mā śivam āviśa prāṇam annenāpyāyasva&rdquo; | śraddhāyām apāne śraddhāyāṃ vyāne śraddhāyām udāne śraddhāyāṃ samāne niviśyetyādi yathāliṅgam anuṣaṅgaḥ | &ldquo;brahmaṇi ma ātmāmṛtatvāyety akṣareṇātmānaṃ yojayet | sarvatra kratuyājinām ātmayājī viśiṣyate | sa evam evāha rahaḥ sāyaṃ prātar juhuyād adbhir vā sāyam&rdquo; | tathā |</p>
<pre><code>brahmacārī gṛhasthaś ca yo 'naśnaṃs tu tapaś caret |

prāṇāgnihotralopena avakīrṇī bhavet tu saḥ ||
</code></pre>
<p>&ldquo;anyatra prāyaścittāt prāyaścitte tad eva vidhānam&rdquo; | prāyaścitte tad eva vidhānam iti, prāyaścitte kartavyam ity arthaḥ | &ldquo;athāpy udāharanti —</p>
<pre><code>antarā prātarāśaṃ ca sāyamāśaṃ tathaiv ca |

sadopavāsi bhavati yo na bhuṅkte kadācana ||&quot;
</code></pre>
<p>āpastambaḥ: &ldquo;ācamya cordhvaṃ pāṇī dhārayed ā prodakībhāvāt | tato &lsquo;gnim upaspṛśet&rdquo; | pragatam udakaṃ yāmyāṃ tau prodakau | hārītaḥ: &ldquo;na kārṣṇāyase mṛnmaye vāśnīyāt&rdquo; | viṣṇuḥ: <strong>[149]</strong> &ldquo;na gobrāhmaṇoparāge &lsquo;śnīyāt | na rājavyasane pravasitaś cāgnihotrī yadāgnihotraṃ kutaṃ manyeta tadāśnīyāt | yadā kṛtaṃ manyeta vaiśvadevam api parvaṇi ca yadā parvakṛtaṃ manyeta | nāśnīyāc cājīrṇe nārdharātre na madhyāhne na saṃdhyayoḥ | nārdravāsā naikavāsā na nagno na bhinnāsanagato na śayanagato na bhinnabhājane noddhṛtasnehaṃ na divā dhānā na rātrau tilasaṃbaddhaṃ dadhi na saktūn na kovidāravaṭapippalaśaṇaśākaṃ nādatvā nāhutvā nārdrapādo nānārdrakaramukhaś ca nocchiṣṭo ghṛtam ādadyāt | na candrārkatārakā nirtīkṣeta na mūrdhānaṃ spṛśet | sragvy anuliptaś ca na niḥśeṣakṛt syād anyatra dadhimadhusarpiḥpayaḥsaktupalalodakebhyaḥ |</p>
<pre><code>nāśnīyād bhāryayā sārdhaṃ nākāśe na tathotthitaḥ |

bahūnāṃ prekṣamāṇānāṃ naikasmin bahavas tathā ||

śūnyālaye vahnigṛhe devāgāre kathaṃcana ||
</code></pre>
<p>tāmrarajatasuvarṇaśaṅkhasphaṭikāśmanāṃ bhinnam abhinnam ity adoṣaḥ&rdquo; | mārkaṇḍeyaḥ |</p>
<pre><code>nyastapātras tu bhuñjīta pañca grāsān mahāmune |

śeṣam uddhṛtya bhoktavyaṃ śrūyatām atra kāraṇam ||

vipruṣāṃ copasaṃsparśaḥ pādacailarajas tv adhaḥ |

mukhena bhuṅkte vipro 'pi pitrarthe na tu lipyate ||
</code></pre>
<p>paitṛke bhojane bhūmipātrapratiṣṭhāpanaṃ na lepanīyam ity arthaḥ | viṣṇupurāṇe |</p>
<pre><code>aśnīyāt tanmanā bhūtvā pūrvaṃ tu madhuraṃ rasam |

lavaṇāmlau tathā madhye kaṭutiktādikāṃs tathā ||

prāg dravyaṃ puruṣo 'śnīyān madhye na kaṭhināśanaḥ |

ante punar dravāśī tu balārogye na muñcati ||
</code></pre>
<p>śātātapaḥ |</p>
<pre><code>vidyamānena hastena brāhmaṇo 'jñānadurbalaḥ |

toyaṃ pibati vaktreṇa śvāsau jāyeta nānyathā ||

uddhṛtya vāmahastena yas toyaṃ pibati dvijaḥ |

surāpānena tattulyaṃ manur āha prajāpatiḥ ||

hastau prakṣālya gaṇḍūṣaṃ yaḥ pibed avicakṣaṇaḥ |

sadevāṃś ca pitṝṃś caiva ātmānaṃ caiva ghātayet ||
</code></pre>
<p>gaṇḍūṣo bhojanānnaculakaḥ | <strong>[150]</strong> brahmapurāṇe |</p>
<pre><code>yas tu pāṇitale bhuṅkte yas tu phūtkārasaṃyutam |

prasṛtāṅgulibhir yaś ca tasya gomāṃsavac ca tat ||

nājīrṇe bhojanaṃ kuryāt syāc cen nātibubhukṣitaḥ |

hastyaśvarathayānoṣṭraprāsādastho na bhakṣayet ||

śmaśānābhyantarastho vā devālayagato 'pi vā |

śayanastho na bhuñjīta na pāṇisthaṃ na cāsane ||

nārdravāsā nārdraśirā na vāyajñopavītavān |

na prasāritapādo na pādāropitapādakaḥ ||

nāvasaktikasaṃsthaś ca na ca paryaṅkikāsthitaḥ |

na veṣṭitaśirāś cāpi notsaṅgakṛtabhājanaḥ ||

naikavastro duṣṭamadhye sopānatkaḥ sapādukaḥ |

na carmopari saṃsthaś ca carmaveṣṭitapārśvavān ||

grāsaśeṣaṃ ca nāśnīyāt pītaśeṣaṃ piben na ca |

śākamūlaphalekṣūṇi dantacchedena bhakṣayet ||

secayen nānnam annena vikṣiptaṃ pātrasaṃsthitam |

bahūnāṃ bhuñjatāṃ madhye na cāśnīyāt tvarānvitaḥ ||

vṛthā na vikired annaṃ nocchiṣṭaḥ kutracid vrajet ||
</code></pre>
<p>śaṅkhaḥ: &ldquo;nāniyukto &lsquo;grāsanaṃ gacchet | nāgrāsanasthaḥ prathamam aśnīyāt | nādhikaṃ dadyān na pratigṛhṇīyāt&rdquo; | bṛhaspatiḥ |</p>
<pre><code>na spṛśed vāmahastena bhuñjāno 'nnaṃ kadācana |

na pādaṃ na śiro bastiṃ na padā bhājanaṃ spṛśet ||
</code></pre>
<p>āpastambaḥ: &ldquo;manāg bhuñjīta tathā prāsādakṛtabhūmau bhuñjīta&rdquo; | devalaḥ |</p>
<pre><code>bhuktocchiṣṭaṃ samādāya sarvasmāt kiṃcid ācamet |

ucchiṣṭabhāgadheyebhyaḥ sodakaṃ nirvaped bhuvi ||
</code></pre>
<p>atra mantraḥ |</p>
<pre><code>raurave 'puṇyanilaye padmārbudanivāsinām |

prāṇināṃ pūrvabhūtānām akṣayyam upatiṣṭhatām || iti |

bhuktvācāmed yathoktena vidhānena samāhitaḥ |

śodhayen mukhahastau ca mṛdbhir gharṣaṇair atha || **[151]**
</code></pre>
<p>vyāsaḥ |</p>
<pre><code>adbhiḥ prāṇān samālabhya nābhiṃ pāṇitalena ca |

bhuktvā caiva pratiṣṭheta na cāpy ārdreṇa pāṇinā ||

ācānto 'py aśucis tāvad yāvat pātram anuddhṛtam |

uddhṛte 'py aśucis tāvad yāvan nonmṛjyate mahī ||
</code></pre>
<p>viṣṇupurāṇe |</p>
<pre><code>svasthaḥ praśāntacittas tu kṛtāsanaparigrahaḥ |

abhiṣṭadevatānāṃ tu kurvīta smaraṇaṃ naraḥ ||

agnir āpyayayan dhātuṃ pārthivaṃ pavaneritaḥ |

dantāvakāśaṃ nabhasā jarayatvastu me mukham ||

annaṃ balāya me bhūmer apām agnyanilasya ca |

bhavatv etat pariṇatau mamāstu vihitaṃ sukham ||

prāṇāpānasamānānām udānavyānayos tathā |

annaṃ puṣṭikaraṃ cāstu mamāstu vihitaṃ sukham ||

agastir agnir vaḍavānalaś ca bhuktaṃ mayānnaṃ jarayan tv aśeṣam |

sukhaṃ ca me tat parimāṇasaṃbhavaṃ yacchantv arogo mama cāstu dehe ||

viṣṇuḥ samastendriyadehabhedapradhānabhūto bhagavān yathaikaḥ |

satyena tenānnam aśeṣam antarād ārogyado me pariṇāmam etu ||

viṣṇur attā tathaivānnaṃ pariṇāmaś ca vai yathā |

satyena tena madbhuktaṃ jīryatv annam idaṃ tathā ||

ity uccārya svahastena parimṛjya tathodaram |

anāyāsapradāyīni kuryāt karmāṇy atandritaḥ ||

nādyāt sūryagrahāt pūrvam ahni sāyaṃ śaśigrahāt |

grahakāle ca nāśnīyāt snātvāśnīyāc ca muktayoḥ |

snātvā dṛṣṭvā pare 'hany adyād grastās tamitayos tathā ||
</code></pre>
<p>smṛtyantaram |</p>
<pre><code>bhuktvāṅgulitalaṃ ghṛṣṭvā netrayor yat pradīyate |

acireṇaiva tad vāri timirāṇi vyapohati ||
</code></pre>
<p>tathā |</p>
<pre><code>śaryātiṃ ca sukanyāṃ ca cyavanaṃ śakram aśvinau |

bhojanānte smaren nityaṃ cakṣurogair bādhyate || 1.106 ||
</code></pre>
<p><strong>[152]</strong></p>
<pre><code>**atithitve tu varṇānāṃ deyaṃ śaktyānupūrvaśaḥ |**
</code></pre>
<p>brāhmaṇādīnāṃ varṇānām atithibhāve sati brāhmaṇādikrameṇa te bhojayitavyāḥ, yadi śaknuyāt | aśaktasya brāḥmaṇātithibhojanaṃ niyatam | yad āha baudhāyanaḥ: &ldquo;athātaḥ pañca mahāyajñās tāny eva mahāsatrāṇi, devayajñaḥ pitṛyajño brahmayajño bhūtayajño manuṣyayajña ity ahar ahar devebhyaḥ svāhā kuryād odapārād athainaṃ pitṛyajñaṃ samāpnoti | ahar ahaḥ svādhyāyam adhīyītā praṇavād athainaṃ brahmayajñaṃ samāpnoti | ahar ahar bhūtebhyo baliṃ hared ā puṣpebhyo &lsquo;thainaṃ bhūtayajñaṃ samāpnoti | ahar ahar brāhmaṇebhyo &lsquo;nnaṃ dadyād ā mūlaphalaśākebhyo &lsquo;thainaṃ manuṣyayajñaṃ samāpnoti&rdquo; | ataś cātithipūjāyā akaraṇe nindā brāhmaṇātithipūjanākaraṇaviṣayaiva | yad āha viṣṇuḥ |</p>
<pre><code>atithir yasya bhagnāśo gṛhasthasya tu gacchati |

tasmāt sukṛtam ādāya duṣkṛtaṃ tu prayacchati ||
</code></pre>
<p>ata eva manuḥ kṣatriyādīnām icchayātithyaṃ kāryam ity āha |</p>
<pre><code>yadi tv atithidharmeṇa kṣatriyo gṛham āvrajet |

bhuktavatsu tu vipreṣu kāmaṃ tam api bhojayet ||

vaiśyaśūdrāv api prāptau kuṭumbe 'tithidharmiṇau |

bhojayet saha bhṛtyais tāv ānṛśaṃsyaṃ prayojayan || iti |
</code></pre>
<p>ānṛśaṃsyam anaiṣṭhuryam ||</p>
<pre><code>**apraṇodyo 'tithiḥ sāyam api vāgbhūtṛṇodakaiḥ || 1.107 ||**
</code></pre>
<p>sāyamagato &lsquo;tithir apraṇodyo &lsquo;pratyākhyeyaḥ | āśayitavya ity arthaḥ | yad āha manuḥ |</p>
<pre><code>apraṇodyo 'tithiḥ sāyaṃ sūryoḍho gṛhamedhinā |

kāle prāptas tv akāle vā nāsyānaśnan gṛhī vaset || iti |
</code></pre>
<p>aśanābhāve tu vāgbhūtṛṇodakair apy apraṇodyaḥ | apy etair ātithyaṃ kuryād ity arthaḥ | tathā ca āpastambaḥ: &ldquo;kāle svāminnāv annārthinaṃ na pratyācakṣīyātām annābhāve bhūmir udakaṃ tṛṇāni kalyāṇī vāg ity etāni&rdquo; || 1.107 ||</p>
<pre><code>**satkṛtya bhikṣave bhikṣā dātavyā savratāya ca |**
</code></pre>
<p><strong>[153]</strong></p>
<p>bhikṣave yataye savratāya brahmacāriṇe ca satkṛtya pūjayitvā bhikṣā deyā | grāsaparimitam annaṃ bhikṣā | nṛsiṃhapurāṇe |</p>
<pre><code>bhikṣāṃ ca bhikṣave dadyāt parivrāḍbrahmacāriṇe |

akalpitānnād uddhṛtya sarvavyañjanasaṃyutam ||

akṛte vaiśvadeve tu bhikṣārthaṃ gṛham āgate |

uddhṛtya vaiśvadevārthaṃ bhikāṃ datvā visarjayet ||
</code></pre>
<p>gautamaḥ: &ldquo;svastivācya bhikṣādānam appūrvam&rdquo; appūrvam udakapūrvam | yativiṣayam etat | mārkaṇḍeyapurāṇe |</p>
<pre><code>grāsapramāṇā bhikṣā syād agraṃ grāsacatuṣṭayam |

agraṃ caturguṇaṃ tat tu hantakāraṃ vidur budhāḥ ||

bhojanaṃ hantakāraṃ vā agraṃ bhikṣām athāpi vā |

adatvā tu na bhoktavyaṃ yathāvibhavam ātmanaḥ ||
</code></pre>
<p>nityaśrāddhātithyābhyāṃ karmāntaram etat | viṣṇuḥ: &ldquo;bhikṣukābhāve cāgraṃ gobhyo dadyād agnau vā prakṣipet | bhukte &lsquo;py anne vidyamāne na bhikṣukaṃ pratyācakṣīta&rdquo; | gṛhasthena bhukte &lsquo;py anne tasmin vidyamān ity arthaḥ | cakārād gogrāsādisaṃgrahaḥ | yad āha ṛṣyaśṛṅgaḥ |</p>
<pre><code>gavāṃ grāsaṃ ca kurvīta nityam eva dine dine |
</code></pre>
<p>mahābhārate |</p>
<pre><code>ghāsamuṣṭiṃ paragave sānnaṃ dadyāt tu yaḥ sadā |

akṛtvā svayam āhāraṃ svargalokaṃ sa gacchati ||
</code></pre>
<p>brahmapurāṇe |</p>
<pre><code>saurabheyyaḥ svargahitāḥ pavitrāḥ puṇyarāśayaḥ |

pratigṛhṇantu me grāsaṃ gāvas trailokyamātaraḥ ||

dadyād anena mantreṇa gavāṃ grāsaṃ sadaiva hi |

gavāṃ kaṇḍūyanaṃ ghāsaṃ grāsam āhnikam eva vā ||

datvā bhaven nṛṇāṃ puṇyaṃ gopradānasamaṃ nṛṇām ||
</code></pre>
<p>bhikṣādānaṃ naivedādidānopalakṣaṇam | yad brahmapurāṇam |</p>
<pre><code>viprebhyaś cātha tad deyaṃ brahmaṇe yan niveditam |

vaiṣṇavaṃ sātvatebhyaś ca bhasmāṅgebhyaś ca śāṃbhavam ||

sauraṃ gobhyaś ca śāktebhyo devībhyo yan niveditam |
</code></pre>
<p><strong>[154]</strong>	strībhyaś ca deyaṃ mātṛbhyo yad yat kiṃcin nivedyate ||</p>
<pre><code>bhūtapretapiśācebhyo yat tad bhūmau nidhāpayet ||

**bhojayec cāgatān kāle sakhisaṃbandhivāndhavān || 1.108 ||**
</code></pre>
<p>sakhā mitram | saṃbandhinaḥ śvaśuravivāhyādayaḥ | bāndhavā mātṛpakṣyāḥ | etān bhojanakāle prāptān bhojayet | bhuktavati gṛhasthe prāptān prati manur āha |</p>
<pre><code>itarān api sakhyādīn saṃprītyā gṛham āgatān |

prakṛtyānnaṃ yathāśakti bhojayet saha bhāryayā ||
</code></pre>
<p>ataś ca vākyād gamyate bhuktavati bhartari bhāryā bhuñjīteti || 1.108 ||</p>
<pre><code>**mahokṣaṃ vā mahājaṃ vā śrotriyāyopakalpayet |**
</code></pre>
<p>**	satkriyānvāsanaṃ svādubhojanaṃ sūnṛtaṃ vacaḥ || 1.109 ||**</p>
<p>mahāntam ukṣāṇaṃ balīvardaṃ tadalābhe &lsquo;jaṃ śrotriyāya madhuparkārhāya gṛham āgatāyopakalpayet pacet saṃskuryād iti yāvat | tathā ca śrutiḥ: &ldquo;atithir vā eṣa etasyāgacchati yaḥ somaḥ krītas tasmād etad yathā rājñe vā brāhmaṇāya vā mahokṣaṃ vā mahājaṃ vā pacet tad u ha mānuṣam&rdquo; iti | tathā ca bahvṛcabrāhmaṇam: &ldquo;yāvantaḥ khalu vai rājānam anuyanti tebhyaḥ sarvebhya ātithyaṃ kriyate &lsquo;gniṃ manthanti some rājany āgate tad yathaivādo manuṣyarāja āgate &lsquo;nyasmin vārhaty ukṣāṇaṃ vā vehataṃ vā kṣadanta evam evāsmā etat kṣadante yad agniṃ manthanty agnir ha devānāṃ paśuḥ&rdquo; | tataś ca yaḥ kaścid āha śrotiryāyopakalpayed vācā pratipādayen na tu hiṃsyād iti, tac chrutiviruddham | na &ldquo;na hiṃsyāt sarvabhūtāni&rdquo; iti niṣedho madhuparkāṅgabhūtāṃ hiṃsām upasaṃkrāmaty agnīṣomīyahiṃsām iva | ata eva manuḥ|</p>
<pre><code>madhuparke ca some ca pitṛdaivatakarmaṇi |

atraiva paśavo hiṃsyā nānyatrety abravīn manuḥ ||
</code></pre>
<p>tathā ca gṛhyakṛc chaunakaḥ: &ldquo;ācāntodakāya gāṃ vedayante hato me pāpmā pāpmā me hata it japitvoṃ kuruteti kārayiṣyan mātā rudrāṇāṃ duhitā vasūnām iti japitvom utsṛjatety utsrakṣyan nāmāmso madhuparko bhavarti&rdquo; | <strong>[155]</strong> atra mahokṣamahājopakalpanamukhena madhuparko vidhīyate | tathā satkriyā pūjā, anvāsanaṃ tasminn upaviṣṭa upaveśanam | svādubhojanaṃ sarpiṣmad annam | tathā ca vasiṣṭhaḥ: &ldquo;athāpy udāharanti — kṣatriyāyābhyāgatāya sarpiṣmad annam pacatīti&rdquo; | sūnṛtaṃ vacaḥ kalyāṇī vāg ity etāni kartavyāni || 1.109 ||</p>
<pre><code>**pratisaṃvatsaraṃ tv arghyāḥ snātakācāryapārthivāḥ |**
</code></pre>
<p>**	priyo vivāhyaś ca tathā yajñaṃ praty ṛtvijaḥ punaḥ || 1.110 ||**</p>
<p>pratyabdaṃ snātakādayo &lsquo;rghyā madhuparkeṇa pūjyāḥ | snātakaḥ samāvṛttaḥ | ācārya uktalakṣaṇaḥ | pārthivo rājanyaḥ | priyo manojñaḥ | vivāhyaḥ snuṣāyā jāmātuś ca pitā | ṛtvija uktalakṣaṇāḥ | te sāṃvatsarikamadhuparkapūjitāḥ pratiyajñaṃ punar arghyāḥ | cakāraḥ śvaśurādiparigrahārthaḥ | tathā ca śaunakaḥ: &ldquo;ṛtvijo vṛtvā madhuparkam āharet | snātakāyopasthitāya rājñe cācāryaśvaśurapitṛvyamātulānāṃ ca&rdquo; iti | atra copathitagrahaṇāt snātakādayo gṛham āgatā evārhaṇīyā iti gamyate | snātakapārthivādīnāṃ śrotriyatve saty arhaṇam, anyathā</p>
<pre><code>mahokṣaṃ vā mahājaṃ vā śrotriyāyopakalpayet |
</code></pre>
<p>iti virodhaḥ syāt || 1.110 ||</p>
<p><em>atithau śrotriye ca yathā vartitavyaṃ tathoktam | adhunā tayor lakṣaṇam āha |</em></p>
<pre><code>**adhvanīno 'tithir jñeyaḥ śrotriyo vedapāragaḥ |**
</code></pre>
<p>tathā ca manuḥ |</p>
<pre><code>ekarātraṃ hi nivasann atithir brāhmaṇaḥ smṛtaḥ |

anityaṃ hi sthito yasmāt tasmād atithir ucyate ||
</code></pre>
<p>yaś ca yathāvidhi vedādhyayanasya pāraṃ gatavān sa śrotriyaḥ | vedaśabdenātra svaśākhocyate | tathā ca āpastambaḥ: &ldquo;dharmeṇa vedānāṃ caikaikam adhītya śrotriyo bhavati&rdquo; | adhyetṛbhedenaikam iti vīpsopapattiḥ | ata eva baudhāyanaḥ: &ldquo;ekāṃ śākhām adhītya śrotriyo bhavati&rdquo; iti ||</p>
<pre><code>**mānyāv etau gṛhasthasya brahmalokam abhīpsataḥ || 1.111 ||**
</code></pre>
<p><strong>[156]</strong></p>
<p>etāv atithiśrotriyau brahmalokakāmena gṛhasthena mānyau pūjyau | nityasyāpy asyānuṣaṅgikaṃ phalam etad iti vacanasāmarthād gamyate | śrotriyasya snātakapārthivatvādiviśiṣṭasya madhuparkarūpam arhaṇam uktaṃ śrotriyatvamātreṇātithitvamātreṇa vā viśiṣṭasya mānanam anena phalāya vidhīyata ity anusaṃdheyam || 1.111 ||</p>
<p><em>kiṃ ca</em> |</p>
<pre><code>**parapākarucir na syād anindyā mantraṇād ṛte |**
</code></pre>
<p>anindyam āmantrayitāraṃ varjayitvā parasyānnaṃ nābhilaṣet | kātyāyanaḥ: &ldquo;anindyenāmantrito nāpakramet | āmantrito vānyad annaṃ na pratigṛhṇīyāt ||</p>
<pre><code>**vākpāṇipādacāpalyaṃ varjayec cātibhojanam || 1.112 ||**
</code></pre>
<p>vāgādīnāṃ cāpalyam asaṃyatatvaṃ varjayet | atra gautamaḥ: &ldquo;na śiśnodarapāṇipādacakṣurvākcāpalāni kuryāt | atibhojanaṃ ca varjayet&rdquo;, anārogyādihetutvāt | tathā ca manuḥ |</p>
<pre><code>anārogyam anāyuṣyam asvargyaṃ cātibhojanam |

apuṇyaṃ lokavidviṣṭaṃ tasmāṭ tat parivarjayet ||
</code></pre>
<p>brahmapurāṇe |</p>
<pre><code>kuryātkṣīrāntam āhāraṃ na tu paścāt pibed dadhi |

jaṭharaṃ pūrayed ardham annair bhāgaṃ jalena ca ||

vāyoḥ saṃcaraṇārthāya caturtham avaśeṣayet || 1.112 ||

**atithiṃ śrotriyaṃ tṛptam ā sīmāntam anuvarjet |**
</code></pre>
<p>atithiṃ śrotriyaṃ ca tṛptaṃ santam ā sīmāntaṃ yāvad anuvrajet | trividhā sīmā — vāstusīmā, grāmasīmā, kṣetrasīmeti | sā cānuvrajanīyaguṇāpekṣayā vyavasthāpanīyā | yad āha manuḥ |</p>
<pre><code>āsanāvasathau śayyām anuvrajyām upāsanam |

uttameṣūttamaṃ kuryād dhīne hīnaṃ same samam || iti |
</code></pre>
<p>gacchato &lsquo;nuvrajyoktā | yadi kuto &lsquo;pi hetor nivasati tadā yat kāryaṃ tad āha śaṅkhaḥ: <strong>[157]</strong> &ldquo;sahāsīta pradoṣe &lsquo;nujñāpya śayīta pūrvaṃ pratibudhyeta prasthitam anuvrajet | samabhyanuñjāto nivarteta&rdquo; ||</p>
<pre><code>**ahaḥśeṣaṃ samāsīta śiṣṭair iṣṭaiś ca bandhubhiḥ || 1.113 ||**
</code></pre>
<p>ahaḥśeṣam avaśiṣṭadinabhāgaṃ śiṣṭair uktalakṣaṇair iṣṭaiḥ priyaiś ca bandhubhiś ca saṃbandhibhir āsīta | tatra dakṣaḥ |</p>
<pre><code>bhuktvā tu sukham āsthāya tad annaṃ pariṇāmayet |

itihāsapurāṇābhyāṃ ṣaṣṭhasaptamakau nayet ||

aṣṭame lokayātrā tu bahiḥ saṃdhyā tataḥ param || iti ||
</code></pre>
<p>lokayātrā lokasthitiḥ || 1.113 ||</p>
<pre><code>**upāsya paścimāṃ saṃdhyāṃ hutvāgnīṃs tān upāsya ca |**
</code></pre>
<p>**	bhṛtyaiḥ parivṛto bhuktvā nātitṛptyātha saṃviśet || 1.114 ||**</p>
<p>paścimāṃ sāyaṃ saṃdhyāṃ yathāvidhi upāsya vanditvāgnīn vaitānān aupāsanaṃ vā vidhivad dhutvā tān upāsyārādhya taddai(dde)vatyam amantrajapādinā bhṛtyaiḥ putrādibhiḥ parivṛtaḥ samāvṛto &lsquo;natitṛptyā bhuktvāvaśyakakāryāntaraṃ kṛtvā saṃviśet, svāpārthaṃ śayyāyām aṅgayaṣṭiṃ vinyaset | dakṣaḥ |</p>
<pre><code>homo bhojanakālaś ca yaś cānyad gṛhakṛtyakam |

kṛtvā caiva tataḥ paścāt svādhyāyaṃ kiṃcid ācaret ||

pradoṣapaścimau yāmau vedābhyāsena tau nayet |

yāmadvayaṃ śayānas tu brahmabhūyāya kalpate ||
</code></pre>
<p>āpastambaḥ: &ldquo;sadā niśāyāṃ dārān praty alaṃkurvīta&rdquo; | dāraśabdenātra jyeṣṭhā sadbhāryocyate | tāṃ pray evātmānam alaṃkurvīta | nānyāṃ prtītyarthaḥ | viṣṇuḥ: &ldquo;nārdrapādaḥ svapyān nottarāparaśirā na nagno nānuvaṃśaṃ nākāśe na pālāśe śayane na pañcadārukṛte na gajabhagnakṛte na cchinne nāgnipluṣṭe na ghaṭasiktadrumaje na śmaśānaśūnyālayadevatāyataneṣu na capalamadhye nārimadhye na <strong>[158]</strong> dhānyagoguruhutāśanasurāṇām upari nocchiṣṭo na divā svapyāt | na saṃdhyāyāṃ na sabhasmani deśe nārdre na parvatamastake&rdquo; | uśanā: &ldquo;na tailābhyaktaśirāḥ svapet | nādīkṣitaḥ kṛṣṇacarmaṇi&rdquo; | kṛṣṇo &lsquo;tra hariṇaḥ || 1.114 ||</p>
<pre><code>**brāhme muhūrte cotthāya cintayed ātmano hitam |**
</code></pre>
<p>rātrer upāntyo muhūrto brāhmaḥ, tasminn utthāya nidrāṃ hitvātmano hitaṃ cintayed vimṛśet | śreyaś ca trivargātmakam | yad āha manuḥ |</p>
<pre><code>dharmārthāv ucyate śreyaḥ kāmārthau dharma eva ca |

artha eveha vā śreyāṃs trivarga iti tu sthitiḥ ||
</code></pre>
<p>dharmāthakāmās trivargaḥ | tathaitac ca śreyo &lsquo;dyetthaṃ mayā sādhanīyam iti cintayet paribhāvayet |</p>
<pre><code>brāhme muhūrte bhudhyeta dharmārthāv anucintayet |

kāyakleśāṃś ca tanmūlān vedatattvārtham eva ca ||
</code></pre>
<p>vyāsaḥ |</p>
<pre><code>kiṃ nu me syād idaṃ kṛtvā kiṃ nu me syād akurvataḥ |

iti saṃcintya kāryāṇi dhīraḥ kurvīta vā na vā ||

utthyāyotthāya boddhavyaṃ kim adya sukṛtaṃ kṛtam |

dattaṃ vā dāpitaṃ vāpi vāksatyā vāpi bhāṣitā ||

utthāyotthāya boddhavyaṃ mahad bhayam upasthitam |

maraṇavyādhiśokānāṃ kim adya nipatiṣyati ||

yasyāṃ rātryāṃ vyatītāyāṃ na kiṃcic chubham ācaret |

tam eva vandhyaṃ divasam iti vidyād vicakṣaṇaḥ ||

**dharmārthakāmān sve kāle yathāśakti na hāpayet || 1.115 ||**
</code></pre>
<p>dharmāṅgabhūte kāle dharmaṃ kuryāt | na tadbhādha(dhe)nārthakāmau | evaṃ dharmāviruddhe &lsquo;rthakāle <strong>[159]</strong> &lsquo;rtham eva | tathā tadubhayānavaruddhe kāle kāmam | itthaṃ yathāśakti dharmārthakāmebhyo na hāpitā bhavanti | tathā ca gautamaḥ: &ldquo;na pūrvāhṇamadhāhnān aphalān kuryād yathāśakti dharmārthakāmebhyas teṣu tu dharmottaraḥ syāt&rdquo; | manuḥ |</p>
<pre><code>parityajed arthakāmau syātāṃ dharmavivarjitau |

dharmaṃ cāpy asukhodarkaṃ lokasaṃkruṣṭam eva ca || 1.115 ||
</code></pre>
<p><em>mānyatvanimittāni sakramakāny(ṇy) āha |</em></p>
<pre><code>**vidyākarmavayobandhuvittair mānyā yathākramam |**
</code></pre>
<p>**	etaiḥ prabhūtaiḥ śūdro &lsquo;pi vārdhake mānam arhati || 1.116 ||**</p>
<p>vidyādibhis tadvanto vayobandhuvittair yathānirdeśakarmaṃ mānyā bhavanti | karmavayobandhuvittavidbhir vidyāvān mānyo vayobandhuvittavadbhiḥ karmavān bandhuvittavadbhyāṃ vayasvān | evaṃ vittavatā bandhumān na punar anyathā | vidyā purāṇanyāyety atroktā | karma vihitakriyā | vayo mānayitṛvayo&rsquo;pekṣayādhikam | bandhavo jñātayaḥ | vittam arthaḥ | etair yuktā dvijā mānyā bhavanti | vidyādimatāṃ samavāye yathākramaṃ kramānatikrameṇa mānaḥ kāryaḥ, pūrvaṃ pūrvam uttarād garīya ity arthaḥ | etaiḥ karmādibhir guṇaiḥ pratyekaṃ prabhūtair yukto vārdhake sati śūdro namaskāravyatiriktaṃ mānam arhati | vārdhakam atrāśīter uttaram | yad āha gautamaḥ: &ldquo;śūdro &lsquo;py aśītiko varaḥ&rdquo; iti | tathā jātir api mānyatvahetur ity āha sa eva: &ldquo;vittabandhukarmajātividyāvayāṃsi mānyāni parabalīyāṃsi | śrutaṃ tu sarvebhyo garīyas tanmūlatvād dharmasya&rdquo; | jātir mānyatvakāraṇam | utkṛṣṭaguṇavidyāyuktas tu hīnajātir apy utkṛṣṭajāter mānyo bhavati | yad āha manuḥ |</p>
<pre><code>vittaṃ bandhur vayaḥ karma vidyā bhavati pañcamī |

etāni mānyasthānāni garīyo yad yad uttaram ||

pañcānāṃ triṣu varṇeṣu bhūyāṃsi guṇavanti ca |

yatra syuḥ so 'pi mānārhaḥ śūdro 'pi daśamīṃ gataḥ ||
</code></pre>
<p>varṣaśatasyottamo daśamo bhāgo daśamī | saṃkhyāto bhūyāṃsi, prakarṣato guṇavanti | <strong>[160]</strong> tena jātim anādṛtya bahuvidyo &lsquo;lpavidyena mānyaḥ | prakṛṣṭavidyaś cāprakṛṣṭavidyena | evaṃ karmādiṣv api || 1.116 ||</p>
<pre><code>**vṛddhabhārinṛpasnātastrīrogivaracakriṇām |**
</code></pre>
<p>**	panthā deyo nṛpas teṣāṃ mānyaḥ snātas tu bhūpateḥ || 1.117 ||**</p>
<p>vṛddho daśamīsthaḥ, &ldquo;cakriṇo daśamīsthasy&rdquo; iti [smṛtiḥ] | vayaso &lsquo;ntimāvasthā daśamī | bhārī bhāravān | nṛpo rājanyaḥ | snātaḥ snātakaḥ | strīrogiṇau prasiddhau | varaḥ kanyām udvoḍhuṃ pravṛttaḥ | cakrī śakaṭavāhakaḥ | eṣāṃ panthā deyaḥ | pathi militeṣv eteṣu mārgād apasartavyam iti | pathi teṣāṃ. samavetānāṃ nṛpo mānyaḥ | nṛpasya ca snātako mānyaḥ sa ced brāhmaṇaḥ | yad āha āpastambaḥ: &ldquo;rājñaḥ panthā brāhmaṇena sametya tu brāhmaṇasyaiva panthā yānasya bhārābhinihitasyāturasya striyā iti sarvair dātavyo varṇajyāyasāṃ cetarair varṇair aśiṣṭapatitamattonmattānām ātmasvastyayanārthena sarvair eva dātavyaḥ&rdquo; iti | strī cātra garbhiṇī jñeyā | yad āha baudhāyanaḥ |</p>
<pre><code>panthā deyo brāhmaṇāya gave rājñe hy acakṣuṣe |

vṛddhāya bhārataptāya garbhiṇyai durbalāya ca ||
</code></pre>
<p>śaṅkhalikhitau: &ldquo;panthā deyo bālapravrajitavidyāśilpaguṇaprakṛṣṭebhyaḥ&rdquo; iti || 1.117 ||</p>
<pre><code>**ijyādhyayanadānāni vaiśyasya kṣtriyasya ca |**
</code></pre>
<p>**	pratigraho &lsquo;dhiko vipre yājanādhyāpane tathā || 1.118 ||**</p>
<p>ijyādikarmāṇi vaiśyakṣatriyayoḥ, cakārād viprasyāpi dharmasādhanāni | pratigrahādīni tu viprasyaiva vṛttisādhanāni | adhikatvaṃ pratigrahāder apy asādhāraṇyam | brāhmaṇasyaiva pratigrahādir ity arthah | ata eva vipra iti viṣayasaptamī | ananyatrabhā(nyabhā)vaś ca viṣyaḥ | ato brāhmaṇasyaiva pratigrahādivṛttitrayam | yat punaḥ: &ldquo;abrāhmaṇād adhyayanam āpatkāle vidhīyate&rdquo; iti, tad adhyāpanamātrakartṛtvam abrāhmaṇasyābhyanujānāti, na tu vṛttitvam api | ata evānantaram āha manuḥ |</p>
<pre><code>anuvrajyā ca śuśrūṣā yāvad adhyayanaṃ guroḥ | iti | **[161]**
</code></pre>
<p>anuvrajyaiva śuśrūṣety arthaḥ | abrāhmaṇo brāhmaṇasya yāvad adhyayanaṃ tāvad eva guruḥ | paścād brāhmaṇa evādhyāpito guruḥ | yad āha gautamaḥ: &ldquo;āpatkalpo brāhmaṇasyābrāhmaṇād vidyopayogas tadanugamanaṃ śuśrūṣā | samāpte brāhmaṇo guruḥ&rdquo; iti | evaṃ ca: &ldquo;ajīvantaḥ svadharmeṇānantarāṃ pāpīyasīṃ vṛttim ātiṣṭheran na tu kadācij jyāyasīm&rdquo; iti vasiṣṭhavacanam(naṃ nā)samañjasaṃ bhavati | ijyādhayanam ity atrejyāgrahaṇena dānādhyayanavyatiriktā dvijātidharmā lakṣyate || 1.118 ||</p>
<pre><code>**pradhānaṃ kṣatriye karma prajānāṃ paripālanam |**
</code></pre>
<p>pradhānaṃ mukhyaṃ kṣtriye prajānāṃ paripālanam | pradhānaṃ prajāparipālanākhyaṃ karma dharmahetutvāc ca | vakṣyati hi — puṇyaṣaḍbhāgam ādatta ityādinā prasaṅgataḥ puṇyaṣaḍbhāgasyārthaṣaḍbhāgasya copādānam iti ||</p>
<pre><code>**kusīdaṃ kṛṣivāṇijye pāśupālyaṃ viśaḥ smṛtam || 1.119 ||**
</code></pre>
<p>kusīdaṃ svarṇāder vṛddhyupajīvanam | kṛṣiḥ prasiddhā | vāṇijyaṃ vaṇikkarma | tataś ca dhānyādi smardhaṃ gṛhītvā mahārghaṃ dīyata iti vāṇijyam | pāśupālyaṃ paśurakṣaṇam | tat sarvaṃ vaiśyasya mukhyaṃ vṛttikarma || 1.119 ||</p>
<pre><code>**śūdrasya dvijaśuśrūṣā tayājīvan vaṇig bhavet |**
</code></pre>
<p>**	śilpair vā vividhair jīved dvijātihitam ācaret || 1.120 ||**</p>
<p>śūdrasya dvijaśuśrūṣā mukhyā vṛttiḥ | brāhmaṇaśuśrūṣā tu dharmo &lsquo;pi | yad āha manuḥ |</p>
<pre><code>viprasevaiva śūdrasya viśiṣṭaṃ karma kīrtyate |

yad ato 'nyad dhi kurute tad bhavet tasya viṣphalam ||
</code></pre>
<p>viśiṣṭam utkṛṣṭam | dharmavṛttihetutvāt | niṣphalaṃ dharmarahitam ity arthaḥ | tataś ca kṣatriyavaiśyasevā śūdrasya vṛttyarthaiva | tad āha sa eva |</p>
<pre><code>śūdras tu vṛttim ākāṅkṣan kṣatram ārādhayed yadi |

dhaninaṃ cāpy upārādhya vaiśyaṃ śūdro jijīviṣuḥ ||
</code></pre>
<p><strong>[162]</strong>	svargārtham ubhayārthaṃ vā brāhmaṇaṃ na virodhayet |</p>
<pre><code>yā tu brāhmaṇaśabdasya sā hy asya kṛtakṛtytā ||
</code></pre>
<p>dvijaiś ca tasya yathāśakti vṛttir vidheyety āha sa eva |</p>
<pre><code>prakalpyate 'sya tair vṛttiḥ svakuṭumbādy athārhataḥ |

śaktiṃ cāvekṣya dākṣyaṃ ca bhṛtyānāṃ ca parigraham ||

ucchiṣṭam annaṃ dātavyaṃ jīrṇāni vasanāni ca |

pulākāś caiva dhānyānāṃ jīrṇāś caiva paricchadāḥ ||
</code></pre>
<p>apuṣṭataṇḍulāni dhānyāni pulākāḥ | paricchada upakaraṇaṃ | tayā dvijaśuśrūṣayā na jīvaṃs tadā vaṇig bhavet | vaṇijyayā jīved ity arthaḥ | śilpair vā vividhaiś citrakarmādibhir jīvet,</p>
<pre><code>aśknuvaṃs tu śuśrūṣāṃ śūdraḥ kartuṃ dvijanmanām |

putradārātyaye prāpte jīvet kārukakarmabhiḥ ||
</code></pre>
<p>iti ca smaraṇāntarāt | tathā: &ldquo;yādṛśena karmaṇā kriyamāṇena dvijātiśuśrūṣānarho na bhavati tāni karmāṇi pracaraṇīyāni | yaiḥ pracaritaiḥ śuśrūṣyante dvijātayas tāni śilpāni kārukarmāṇi ca&rdquo; iti, tatrāpi dvijātihitam ācaraṇīyam | tathā ca devalaḥ: &ldquo;śūdradharmo dvijātiśuśrūṣā pāpavarjanaṃ kalatrādipoṣaṇaṃ karṣaṇapaśupālanabhārodvahanapaṇyavyavahāracitrakarmanṛttagīta-veṇuvīṇāmurajamṛdaṅgavādanāni&rdquo; iti | śūdrādhikāre narasiṃhapurāṇam |</p>
<pre><code>ayācitaḥ pradātā syāt kṛṣiṃ vṛttyartham āśrayet |

purāṇaṃ śṛṇuyāc caiva narasiṃhasya pūjanam ||
</code></pre>
<p>mahābhārate |</p>
<pre><code>dūrāc chūdreṇopacaryo brāhmaṇo 'gnir iva jvalan |

saṃspṛśya paricaryas tu vaiśyena kṣatriyeṇa ca ||
</code></pre>
<p>purāṇaśravaṇavidhau bhaviṣyatpurāṇe |</p>
<pre><code>śūdrāṇāṃ purato vaiśyā vaiśyānāṃ kṣatriyās tathā |

kṣatriyāṇāṃ tathā viprāḥ śṛṇvanty ekāgrataḥ sthitāḥ || 1.120 ||
</code></pre>
<p><em>śūdravṛttīr abhidhāya dharmam āha</em> |</p>
<pre><code>**bhāryāratiḥ śucir bhṛtyabhartā śrāddhakriyāparaḥ |**
</code></pre>
<p>**	namaskāreṇa mantreṇa pañca yajñān na hāpayet || 1.121 ||**</p>
<p>bhāryāyām eva ratir yasya sa yathoktaḥ | anena ca bhāryāvyabhicāraparihāro dharmatvenāsya vidhīyate | <strong>śuciḥ</strong> śāstrīyaśaucakartā syāt | <strong>bhṛtyabhartā</strong> bhṛtyānāṃ putrakalatrādīnāṃ poṣakaḥ | <strong>śrāddhakriyāparaḥ</strong> śrāddhānuṣṭhānaniṣṭhaḥ | uktān pañca yajñān namaskārātmakena <strong>mantreṇa</strong> kuryāt, <strong>na</strong> punar anadhītamantratvena tān <strong>hāpayet</strong> tyajet | mantraśabdo &lsquo;tra sakalamantrakāryanamaskāraviniyogārthaḥ | anyathā samānārthatayā svāhākārasvadhākārayor eva kārye syāt | <span style="text-decoration:underline;">nanu</span> ca śūdro &lsquo;nagniḥ katham agnisādhyakarmādhikārī syāt | na cāsya vivāhāgnir astīti vācyam | śūdrasya vivāhahomābhāvāt | na hy amantrako &lsquo;sti homaḥ | na ca śūdro mantravān | namaskāraś ca pañcayajñeṣv eva mantrakāre vidhīyate | na vivāhe &lsquo;pi | tasmād agnisādhyeṣu kāryeṣ vaktavyo &lsquo;syādhikārahetuḥ | <span style="text-decoration:underline;">ucyate</span> — anagner api śūdrasya vaiśvadevādikarmāṇi laukike &lsquo;gnau kāryāṇi taṃ praty eveha vihitatvāt | yathā niṣādasthapatīṣṭiḥ | kiṃcid dvijātīnām api vaiśvadevakarma na vivāhāgniniyataṃ kiṃ punaḥ śūdrasya | yat tu gautamena śūdram adhikṛtyoktam: &ldquo;pākayajñaiḥ svayaṃ yajetety eke&rdquo;, tal laukikāgniviṣayam || 1.121 ||</p>
<p><em>adhunā sarvavarṇasādhāraṇaṃ dharmam āha |</em></p>
<pre><code>**ahiṃsā satyam asteyaṃ śaucam indriyanigrahaḥ |**
</code></pre>
<p>**	dānaṃ damo dayā kṣāntiḥ sarveṣāṃ dharmasādhanam || 1.122 ||**</p>
<p>ahiṃsāvihitavadhavarjanam | satyaṃ yathārthavacanam | tac ca bhūtahitam eva yojyam, &ldquo;satyaṃ bhūtahitaṃ proktam&rdquo; iti vyāsavacanāt | satyam api priyam eva vācyam,</p>
<pre><code>satyaṃ bhūyāt priyaṃ brūyān na brūyāt satyam apriyam |

priyaṃ ca nānṛtaṃ brūyād eṣa dharmaḥ sanātanaḥ ||
</code></pre>
<p>iti manuvacanāt | asteyam adattāsvīkāraḥ | śaucam abhakṣyaparihārādi | tathā |</p>
<pre><code>śaucaṃ tu dvividhaṃ proktaṃ bāhyam ābhyantaraṃ tathā | \
mṛjjalābhyāṃ smṛtaṃ bāhyaṃ bhāvaśuddhis tathāntaram ||
</code></pre>
<p>indriyanigraho niṣiddhebhyo viṣayebhya indriyānāṃ nivāraṇam | dānaṃ <strong>[164]</strong> pratyupakānānapekṣayā pātre svadhanapratidānam | damo niṣiddhān manovyāpāroparamaḥ | dayā bhūtahitaiṣitvam | kṣāntiḥ kṣamā kopavarjanam | &ldquo;kṣamā dvaṃdvasahiṣṇutvam&rdquo; iti smṛtyantaram | damaḥ kṣaṃārjavaṃ dānam iti tu pāṭhe — ārjavam akauṭilyam, samacittatā vā, &ldquo;ārjavaṃ samacittatā&rdquo; iti vacanāntarāt | sarveṣām eva varṇānām ahiṃsādi pratyekaṃ dharmasādhanaṃ bhavati, teṣām evātra prakṛtatvāt | dharmo &lsquo;trāpūrvātmako &lsquo;bhimataḥ | atra vyāsaḥ |</p>
<pre><code>ānṛśaṃsyam ahiṃsā ca prasādaḥ saṃvibhāgitā |

śrāddhakarmātitheyaṃ ca satyam akrodha eva ca ||

sveṣu dāreṣu saṃtoṣaḥ śaucaṃ nityānasūyatā |

ātmajñānaṃ titikṣā ca dharmaḥ sādhāraṇo nṛpa ||
</code></pre>
<p>tathā |</p>
<pre><code>satyaṃ damas tapaḥ saṃtoṣo hrīḥ kṣamārjavam |

jñānaṃ śamo dayā dhyānam eṣa dharmaḥ sanātanaḥ ||

satyaṃ būtahitaṃ proktaṃ manaso damanaṃ damaḥ |

tapaḥ svadharmavarjitvaṃ śaucaṃ saṃkaravarjanam ||

saṃtoṣo viṣayatyāgo hrīr akāryanivartanam |

kṣamā dvandvasahiṣṇutvam ārjavaṃ samacittatā ||

jñānaṃ tattvārthasaṃbodhaḥ śamaś cittapraśāntatā |

dayā bhūtahitaiṣitvam eṣa dharmaḥ sanātanaḥ ||
</code></pre>
<p>bṛhaspatiḥ|</p>
<pre><code>dayā kṣamānasūyā ca śaucānāyāsamaṅgalam |

akārpaṇyam aspṛhatvaṃ sarvasādhāraṇāni tu ||

pare vā bandhuvarge vā mitre dveṣṭari vā sadā |

āpanne rakṣitavyaṃ tu dayaiṣā parikīrtitā ||

brāhmo cādhyātmike caiva duḥkhe cotpādite kvacit |

na kupyati na vā hanti sā kṣamā parikīrtitā ||

na guṇān guṇino hanti stauti mandaguṇān api |

nānyadoṣeṣu ramate sānasūyā prakīrtitā ||

abhakṣyaparihāraś ca saṃsargaś cāpy aninditaiḥ |

svadharme ca vyavasthānaṃ śaucam etat prakīrtitam ||
</code></pre>
<p><strong>[165]</strong>	śarīraṃ pīḍyate yena suśubhenāpi karmaṇā |</p>
<pre><code>atyantaṃ tan na kartavyam anāyāsaḥ sa ucyate ||

praśastācaraṇaṃ nityaṃ nāpraśastapravartanam |

etad dhi maṅgalaṃ proktam ṛṣibhis tattvadarśibhiḥ ||

stokād api pradātavyam adīnenāntarātmanā |

ahany ahani yat kiṃcid akārpaṇyaṃ tad ucyate ||

yathotpannena saṃtoṣaḥ kartavyo hy annavat tu vā |

parasyācintayitvārthaṃ sāspṛhā parikīrtitā ||
</code></pre>
<p>śarīram atyantaṃ pīḍayate yena tan na kartavyam ity arthaḥ || 1.122 ||</p>
<pre><code>**vayobuddhyarthavāgveśaśrutābhijanakarmaṇām |**
</code></pre>
<p>**	ācaret sadṛśīṃ vṛttim ajihmām aśaṭhāṃ tathā || 1.123 ||**</p>
<p>vayaḥ śarīrāvasthā bālyayauvanādiḥ | buddhiḥ prajñā | artho vittam | vāg bhāṣaṇam | veśo vastrakacādivinyāsaḥ | śrutaṃ gurutaḥ purāṇādividyādhigamaḥ | abhijanaḥ kulam | karma yogādi | eṣāṃ vṛttiṃ sthitiṃ sadṛśīṃ parasparānurūpām amatsarām ajihmām akuṭilām aśaṭhāṃ vācaret | etad uktaṃ bhavati — vayaḥkarmārthaśrutābhijanānāṃ pratyekam anurūpaveśabhāṣaṇabuddhivṛttiḥ kāryeti | tathā ca bṛhaspatiḥ |</p>
<pre><code>yathā vidyā yathā karma yathā vittaṃ yathā vayaḥ |

janas tathaiva vartena veśādibhir anuddhataḥ || 1.123 \\
</code></pre>
<p><em>evaṃ prasaṅgenābhidhāya prakṛtaṃ dvijaṃ praty āha |</em></p>
<pre><code>**traivārṣikādhikānno yaḥ sa somaṃ hi pibed dvijaḥ |**
</code></pre>
<p>varṣatrayaṃ yāvad bhṛtyabharaṇaparyāptād annād adhikaṃ yasya vidyate sa dvijaḥ somaṃ pibet | somena yajetety arthaḥ | manau tu viśeṣaḥ |</p>
<pre><code>yasya traivāṣikaṃ bhaktaṃ paryāptaṃ bhṛtyatṛptaye |

adhikaṃ vāpi vidyeta sa somaṃ pātum arthati ||

atas tv alpīyasi dravye yaḥ somaṃ pibati dvijaḥ |

sa pītasomapūrvo 'pi na tasyāpnoti tat phalam || **[166]**
</code></pre>
<p>nityasomayāgaviṣayam etat | yata āha viṣṇuḥ: &ldquo;traivārṣikānnaḥ pratyabdaṃ somena yajeta | abhāve vaiśvanaryā&rdquo; iti | <span style="text-decoration:underline;">nanu</span> &ldquo;dvādaśa rātrīr dīkṣito bhṛtiṃ cinvīta&rdquo; iti vidhisāmarthyād yācitenaiva ṛtvijāṃ bhṛtiḥ kāryeti vyarthas traivārṣikādhikānno ya iti vacanārambhaḥ | <span style="text-decoration:underline;">maivam</span> | etadvākyārambyasāmarthād evaitad gamyate — bhikṣamāṇasyālābhe &lsquo;lpalābhe vā pūrvārjitenāpi dhanena yathoktaṃ dakṣiṇādānaṃ kāryaṃ na punar adānam, dakṣiṇālpadānaṃ veti | yat tu kalpasūtrādau śrutau ca &ldquo;dātavyaiva yajñe dakṣiṇā bhavaty alpikāpi&rdquo; ityādivacanam, tatraivārṣikānnenādhikāriṇā prārabdhe kratau vinaṣṭe pūrvārjite dhane bhikṣitasya cāparyāptau draṣṭavyam | atha vā sadasy aprasarpakātreyādibhyo dānaṃ brāhmaṇabhojanaṃ ca prāgarjitenaiva dhanena kāryaṃ na tu yācitena | tasya dakṣiṇādāna eva niyogād ity arthavān niyamāya vākyārambhaḥ |</p>
<pre><code>**prāksaumikīḥ kriyāḥ kuryād yasyānnaṃ vārṣikaṃ bhavet || 1.124 ||**
</code></pre>
<p>somayāgānuṣṭhānāt prāg yāḥ kriyā aganihotrādyās tāḥ sati vārṣike bhṛtyabharaṇasamarthe &lsquo;nne kāryāḥ | etac ca kāmyaviṣayaṃ na nityaviṣayaṃ tac chrutivirodhaprasaṅgāt || 1.124 ||</p>
<pre><code>**pratisaṃvatsaraṃ somaḥ paśuḥ pratyayanaṃ tathā |**
</code></pre>
<p>**	kartavyāgrayaṇeṣṭiś ca cāturmāsyāni caiva hi || 1.125 ||**</p>
<p>**	eṣām asaṃbhave kuryād iṣṭiṃ vaiśvānarīṃ dvijaḥ |**</p>
<p>saṃvatsare saṃvatsare somayāgaḥ kartavyaḥ | paśuyāgaś cāyane &lsquo;yane | tathāgrayaṇeṣṭir navair vrīhibhiḥ śyāmākair yavaiś ca kuryāt | &ldquo;sasyānte navasasyeṣṭyā&rdquo; ity atra ca sasyaśabdena śaradvasantau lakṣyete | prāyeṇa hi tara(sya) śaradvasantayoḥ purāṇayor anto bhavatīti | ata eva āśvalāyanaḥ: &ldquo;yadā varṣasya tṛptaḥ syād athāgrayaṇena yajeta&rdquo; iti | etac ca vrīhyāgrayaṇaviṣayam | yavāgrayaṇaṃ tu vasanta eva | tatraiva hi teṣāṃ navatvam | śyāmākāgrayaṇaṃ śaradi varṣāsu vā | ubhayatra teṣāṃ navatvāt | tathā cāturmāsyāni svakāle kartavyāni | &ldquo;atha cāturmāsyāni caitryāṃ paurṇamāsyāṃ phālgunyām&rdquo; iti laugākṣiḥ | etāvatā somayāgādīni karmāṇy <strong>[167]</strong> anūdyālpadhanatvenaiṣām asaṃbhave tatkārye vaiśvānarīṃ vaiśvānaradai(de)vatyām iṣṭiṃ kuryād iti vidadhāti | iṣṭiśabdaḥ somakārye kriyamāṇāyām api vaiśvānaryāṃ śrautavaiśvānareṣṭyaṅgavargaprāptyarthaḥ | anyathā &ldquo;tatkāryāpattyā taddharmalābhaḥ&rdquo; iti iti nyāyāt saumikadharmaprāptiḥ syāt | smārtatvena vā smārtītikartavyatā syāt | yat tu manuvākyam,</p>
<pre><code>iṣṭiṃ vaiśvānarīṃ nityaṃ nirvaped abdaparyaye |

kḷptānāṃ paśusomānāṃ niṣkṛtyartham asaṃbhave ||
</code></pre>
<p>iti, tad api somādikārya eveṣṭiṃ vidadhāti | na tu paścātkaraṇaprāyaścittatayā niṣkṛtiśabdastu(śru?)ter niṣkṛtisaṃbhavenāvaśyakartavyatām iṣṭer ācaṣṭe | ata evānantaram āha |</p>
<pre><code>āpatkalpena yo dharmaṃ kurute 'nāpadi dvijaḥ |

sa nāpnoti phalaṃ tasya paratreti vicāritam ||

viśvaiś ca devaiḥ sādhyaiś ca brāhmaṇaiś ca maharṣibhiḥ |

āpatsu maraṇād bhītair vidheḥ partinidhiḥ kṛtaḥ || iti |
</code></pre>
<p>ataś ca vaiśvānarīyeṣṭiḥ prainidhir na tu prāyaścittam iti gamyate | atra caiṣām iti somādīnāṃ cāturmāsyāntānāṃ parāmarśo na tu paśusomayor eva, prakaraṇāviśeṣāt | yat tu manunoktam: &ldquo;kḷptānāṃ paśusomānām&rdquo; iti, tat pradarśanārtham, anyathā bahuvanānupapatteḥ | somādīnāṃ pratyekasaṃbhavabhedeneṣṭiḥ prayojyā dravyābhāvāt pāścātyasaṃbhave vaiśvānarī na tu hetvantarāt | tathā ca śaṅkhaḥ |</p>
<pre><code>traivārṣikādhikānnas tu pibet somam atandritaḥ |

iṣṭiṃ vaiśvānarīṃ kuryāt tathaivālpadhano dvijaḥ || iti || 1.125 ||

**hīnakalpaṃ na kurvīta sati dravye phalapradam || 1.126 ||**
</code></pre>
<p>adhikāriṇaṃ prati sarvāṅgopasaṃhārī prayogavidhiḥ śakyāṅgopasaṃhārī ca | tatra śakyāṅgopasaṃhāriṇaḥ prayogavidher yad viṣayībhūtaṃ karma tad dhīnakalpam | yatra tatphalapradaṃ kāmyaṃ karma tad dhīnakalpaṃ na kāryam | atra hetuḥ sati dravye phalapradam iti | dravye sati phalapradaṃ yasmād bhavati | dravyaśabdaḥ sarvāṅgopalakṣaṇārthaḥ | sati dravye sati sarvāṅgānuṣṭhāne karma phalapradaṃ bhavati yasmāt | atra ca phalapradaśabdaḥ <strong>[168]</strong> sakṛc cāritaḥ kākākṣinyāyena hetuhetumadbhyāṃ saha saṃbadhyate | phalapradaṃ karma hīnakalpaṃ na kāryam | sati dravye tat phalapradaṃ bhavati | [tathā ca manuḥ:</p>
<pre><code>prabhuḥ prathamakalpasya yo 'nukalpenu(na) vartate |

na sāṃparāyikaṃ tasya durmater vidyate phalam || ]
</code></pre>
<p>atra ca sati dravya iti prathamakalpasāmarthyopalakṣaṇārtham || 1.126 ||</p>
<pre><code>**caṇḍālo jāyate yajñakaraṇāc chūdrabhikṣitāt |**
</code></pre>
<p>**	yajñārthaṃ labdham adadad bhāsaḥ kako &lsquo;pi vā bhavet || 1.127 ||**</p>
<p>yo yajñārthaṃ śūdrād bhikṣeta sa pretya caṇḍālo bhavati | tathā ca manuḥ |</p>
<pre><code>na yajñārthaṃ dhanaṃ śūdrād vipro bhikṣeta dharmavit |

yajamāno hi bhikṣitvā caṇḍālaḥ pretya jāyate ||

ye śūdrāf abhigamyārthaṃ hy agnihotram upāsate |

ṛtvijas te hi śūdrasya brahmavādiṣu garhitāḥ ||

teṣāṃ satatayajñānāṃ vṛṣalān upasevinām |

padā mastakam ākramya dātā durgāṇi saṃtaret ||
</code></pre>
<p>śūdrād dhanam uapādāyāgnīn ya upādhatte tadviṣayam etad vākyadvayam | tathā ca yajñārthaṃ labdhaṃ dhanaṃ samagraṃ yajñopayogi yo na karoti sa bhāsaḥ kāko vā bhavet | bhāsaḥ pakṣiviśeṣaḥ | atra manuḥ |</p>
<pre><code>yajñārtham arthaṃ bhikṣitvā yo na sarvaṃ prayacchati |

sa yāti bhāsatāṃ vipraḥ kākatāṃ vā śataṃ samāḥ || 1.127 ||

**kusūlakumbhīdānyo vā tryāhiko 'śvastano 'pi vā |**
</code></pre>
<p>**	jīved vāpi śiloñchena śreyān eṣāṃ paraḥ paraḥ || 1.128 ||**</p>
<p>kusūlaṃ koṣṭhikā tatparimitam eva dhānaṃ yasya sa kusūladhānyaḥ, kusūlād ūnaparimāṇaṃ dhānyāvapanaṃ kumbhī tatparimāṇadhānyo vā gṛhastho bhavet | tryahanirvāhaparyāptam <strong>[169]</strong> eva dhānaṃ yasya sa tryāhikaḥ, sa vā syāt | aśvastananirvāhadhānyaṃ vidyate yasya so &lsquo;śvastanaḥ, sa vā syāt | parityaktavrīhyādiikaṇaśa u(ṇiśo)pādānaṃ śilam | patitai(kai)kakaṇa(syopādāna]m uñcham | śilaṃ coñchaṃ ca śiloñcham, tena vā jīvet | eṣām uktavṛttimatāṃ paraḥ paraḥ pūrvasmāt pūrvasmāc chreyān, atiśayena praśastaḥ | svargādilokajayakāraṇam, dharmātiśayavattvāt | atra ca manuḥ ||</p>
<pre><code>kusūladhānyako vā syāt kumbhīdhānyaka eva vā |

tryahaihiko vāpi bhaved aśvastanika eva vā ||

caturṇām api caiteṣāṃ dvijānāṃ gṛhamedhinām |

jyāyān paraḥ paro jñeyo dharmato lokajittamaḥ ||

ṣaṭkarmako bhavet teṣāṃ tribhir anyaḥ pravartate |

dvābhyām ekaś caturthas tu brahmasattreṇa jīvati ||
</code></pre>
<p>ṣaṭkarmaśabdena yajanayājanādīni brāhmaṇakarmāṇi nirdiśati tadantargatasya pratigrahādivṛttitrayasya vidhānārtham | tribhir anyaḥ pravartata iti kumbhīdhānyasyāpi vṛttitrayavidhiḥ | dvābhyām eka iti tryahaihikasya yājanādhyāpanānujñā | pratigraho &lsquo;pi kutsitād api syād iti tadvarjanam | caturtho &lsquo;śvastanaḥ sa brahmasattreṇādhyāpanena jīved iti | evaṃ ca brāhmaṇasyaiva kusūladhānyatvādayo dharmāḥ | na hy anyasya pratigrahādivṛttisaṃbhavaḥ || 1.128 ||</p>
<p><strong>iti śrīvidyādharavaṃśaprabhavaśrīśilāhāranaredrajīmūtavāhanānyayaprabhūta-</strong></p>
<p><strong>śrīmadaparādityadevaviracite yājñavalkyadharmaśāstranibandhe</strong></p>
<p><strong>gṛhasthadharmaprakaraṇam</strong></p>
<p><strong>atha saṭīkayājñavalkyasmṛtau</strong></p>
<p><strong>snātakavrataprakaraṇam — 5</strong></p>
<pre><code>**na svādhyāyavirodhyartham īheta na yatas tataḥ |**
</code></pre>
<p>**	na viruddhaprasaṅgena saṃtoṣī ca bhavet sadā || 1.129 ||**</p>
<p>svādhyāyādhigamavirodhinam arthaṃ necchet | tadavirodhinam api yatas tato neheta, yatas tato niṣiddhaād dātur ity arthaḥ | na ca viruddhena karmaṇā dyūtādinā prasaṅgena ca gītādinā | prasaṅga āsaktiḥ | taddhetutvād gītādiḥ prasaṅgaḥ | atha vā prasaṅgo &lsquo;niṣṭāṣatteḥ, <strong>[170]</strong> yady asmai naitad dadamīdaṃ me &lsquo;niṣṭam eṣa kariṣyatīty evaṃ bhayajananarūpaḥ | yathotpannena ca saṃtoṣī saṃtuṣṭo bhavet | atra ca manuḥ |</p>
<pre><code>saṃtoṣaṃ param āsthāya sukhārthaṃ saṃyato bhavet |

saṃtoṣamūlaṃ hi sukhaṃ duḥkhamūlaṃ viparyayaḥ ||
</code></pre>
<p>atra ca prakaraṇe prativākyam idaṃ kāryam idaṃ varjanīyam iti pratipādanadvāreṇa tadviṣayaḥ saṃkalpa idaṃ kariṣye nedaṃ kariṣya iti manovyāpārarūpo vrataśabdavācyo vidhīyate | &ldquo;tasya vratam&rdquo; ity upakramya śrutāv eṣāṃ vidhānāt | ata eva vasiṣṭhaḥ: &ldquo;athātaḥ snātakasya vratāni&rdquo; ity ārabhyaitāni vihitavān | ete ca saṃkalpāḥ samāvartanānantaram eva kāryāḥ snātakaṃ prati vihitatvāt || 1.129 ||</p>
<p><em>yato &lsquo;rtha īhitavyastam āha |</em></p>
<pre><code>**rājāntevāsiyājyebhyaḥ sīdann icched dhanaṃ kṣudhā |**
</code></pre>
<p>kṣudhāavasīdan rājādīnām anyatamād <strong>dhanam icchet</strong> | pratigrahādinā lipseta | rājagrahaṇaṃ viśuddhasya dātur upalakṣaṇārtham |</p>
<pre><code>**dambhihaitukapāṣaṇḍibakavṛttīṃś ca varjayet || 1.130 ||**
</code></pre>
<p>lokavaśīkaranārthaṃ dharmakārī dambhī, hetvāśrayaṇena śrutismṛtyuktadharmadūṣayitā yuktibalena sarvatrasaṃśayakārī ca haitukaḥ, vedabāhyāgamavihitakārī pāṣaṇḍī | uktāśramavyatiriktaś ca bakasya vṛttir eva vṛttir yasya sa bakavṛttiḥ | etān varjayet | ebhir na saṃvyavahreyur ity arthaḥ | manuḥ |</p>
<pre><code>pāṣaṇḍino vikarmasthān baiḍālavratikāñ śaṭhān |

haitukān bakavṛttīṃś ca vāṅmātreṇāpi varjayet ||
</code></pre>
<p>niṣiddhakāriṇo vikarmasthān | baiḍālavratikādīn sa evāha |</p>
<pre><code>dharmadhvajī sadālubdhaś chadmiko lokadāṃbhikaḥ |

baiḍālavratiko jñeyo hiṃsraḥ sarvābhisaṃdhikaḥ ||

yasya darmadhavjo nityaṃ surādhvaja ivocchritaḥ |

pracchannāni ca pāpāni baiḍālaṃ nāma tadvratam ||

adhodṛṣṭinaikṛtikaḥ svārthasādhanatatparaḥ |

śaṭho mithyāvinītaś ca bakavṛttir udāhṛtaḥ ||
</code></pre>
<p>śaṭhaḥ stabdhaḥ | <strong>[171]</strong> atra viṣṇudharmeṣu pṛṣṭapāṣaṇḍilakṣaṇaṃ kathaṃcit pāṣaṇḍidarśanasaṃlāpasparśanaprāyaścittasaṃjātajijñāsaṃ dālbhyaṃ prati pulastyaṃ uvāca |</p>
<pre><code>śrutismṛtyuditaṃ dharmaṃ varṇāśramavibhāgajam |

ullaṅghya ye pravartante svecchayā kūṭayuktibhiḥ ||

vikarmābhiratā mūḍhā yuktiprāgalbhyadurmadāḥ |

pāṣaṇḍinas te duḥśīlā narakārhā naradhamāḥ ||

tāṃs tu pāṣaṇḍinaḥ pāpān vikarmasthāṃś ca mānavān |

baiḍālavratinaś caiva nityam eva ca nāpalapet ||

saṃbhāṣyaitāñ śuciṣadaṃ cintayed acyutaṃ budhaḥ |

śarīram antaḥkaraṇopaghātair vācaś ca viṣṇur bhagavān aśeṣam |

śamaṃ nayantv astu mameha śarma pāpād anante hṛdi saṃniviṣṭe ||

antaḥ śuddhiṃ bahiḥ śuddhiṃ śuddho 'ntar mama yo 'cyutaḥ |

sa karotv amale tasmiñ śucir evāsmi sarvadā ||

bāhyopaghātād anagho vidvāṃś ca bhagavān ajaḥ |

śuddhiṃ nayatv anantātmā viṣṇuś cetasi saṃsthitaḥ ||

etat saṃbhāṣya japtavyaṃ pāṣaṇḍibhir ihādhamaiḥ |

namaḥ śucipade coktvā sūryaṃ paśyec ca vīkṣitaiḥ ||
</code></pre>
<p>tathā |</p>
<pre><code>pāṣaṇḍino durācārā duṣṭānnaguṇavādinaḥ |

asaṃskṛtānnabhoktāro vrātyāḥ saṃskāravarjitāḥ ||

pāṣaṇḍāḥ pāpakarmāṇo dāmbhikāḥ śaṭhabuddhayaḥ |

varṇasaṃkarakartāro dharmavyājopajīvinaḥ ||

niḥśaucā vakrmatayo nānyad astīti vadinaḥ |

evaṃvidhās te sanmārgād vedaproktād bahiṣkṛtāḥ ||

kriyākalāpaṃ nindanta ṛgyajuḥsamalakṣaṇam |

ātmānaṃ ca parāṃś caiva kurvanti narakasthitau ||

teṣāṃ darśanasaṃbhāṣasparśanāni naraiḥ sadā |

parityājyāni dṛṣṭe ca proktaṃ saṃbhāṣaṇe tathā ||

saṃsparśe ca budhaḥ snātvā śuddhe(dhye)c chuciṣadaṃ smaran |

adhamānāṃ sadaivaiṣām ālāpasparśanaṃ tyajet ||
</code></pre>
<p><strong>[172]</strong>	prākṛto &lsquo;pi janaḥ kiṃ tu yaḥ sadācārapālakaḥ |</p>
<pre><code>yatas te vaidikaṃ karma nindanty akṛtabuddhayaḥ ||

pāṣaṇḍinām aśeṣāṇām aprītir vedakarmaṇi |

te hy adhogāminaḥ proktā āsuraṃ bhāvam āśritāḥ ||
</code></pre>
<p>tathā |</p>
<pre><code>tanmohitānām acirād viveko yāti saṃkṣayam |

kṣīṇajñānā vikarmāṇi kurvanty ahar ahar narāḥ ||

nijavarṇātmakaṃ dharmaṃ parityajya vimohitāḥ |

dharmabuddhyā tataḥ pāpaṃ kurvanty ajñānamohitāḥ ||

jñānāvalepaś tatraiva tatas teṣāṃ prajāyate |

suhṛdbhir vāryamāṇās te paṇḍitaiś ca dayālubhiḥ ||

prayacchanty uttaraṃ mūḍhāḥ kūṭayuktasamanvitam |

tatas te svayam ātmānam anyaṃ calpamatiṃ naram ||

vikarmaṇāṃ yojayantaś cyāvayanti svadharmataḥ ||
</code></pre>
<p>viṣṇupurāṇam |</p>
<pre><code>kriyāhānir gṛhe yasya masam ekaṃ prajāyate |

tasyāvalokanāt sūryaṃ paśyeta matimān naraḥ ||

kiṃ punar yas tu saṃtyaktatrayīḥ (yiḥ) sarvātmanā dvijaḥ |

pāṣaṇḍiyogibhiḥ pāpair vedavādavirodhibhiḥ ||

pāṣaṇḍino vikarmasthān baiḍālavratikāñ śaṭhān |

haitukān bakavṛttīṃś ca vāṅmātreṇāpi nārcayet ||

budhair ālāpasaṃsargasahāsyāś cātipāpibhiḥ |

pāṣaṇḍibhir durācarais tasmāt tān parivarjayet ||

ete nagnās tathā khyātā dṛṣṭvā śrāddhopaghātakāḥ |

eṣāṃ saṃbhāṣanāt puṇyaṃ dinam ekaṃ praṇaśyati ||

etān pāṣaṇḍinaḥ pāpān nityam eva tu nālapet |

puṇyaṃ naśyanti saṃbhāṣād eteṣāṃ taddinodbhavam ||
</code></pre>
<p>skandapurāṇe |</p>
<pre><code>kṛtaghnaṃ mānavaṃ dṛṣṭvā nārakeṣv api kutsitam |

śuddhyarthaṃ devi draṣṭavyāḥ somānaladivākarāḥ ||
</code></pre>
<p>somādīnāṃ yathāsaṃbhavaṃ vikalpaḥ || 1.130 ||</p>
<pre><code>**śuklāmbaradharo nīcakeśaśmaśrunakhaḥ śuciḥ |**
</code></pre>
<p>śuklavastradharo bhavet | tathā nīcakeśādiś ca bhavet | nīcāni kṛttāni keśaśmaśrunakhāni yasya sa tathoktaḥ | tathā śuciḥ prayataḥ sarvadā syāt | gautamaḥ: &ldquo;na raktam ulbaṇam anyddhṛtaṃ vā vaso bibhṛyāt | nirṇijya tu kāmam&rdquo; | anyadhṛtaṃ tu prakṣālya kāmaṃ bibhṛyād ity arthaḥ | mānave &lsquo;paro viśeṣaḥ |</p>
<pre><code>na jīrṇamalavadvāsā bhavec ca vibhave sati |
</code></pre>
<p>tathā |</p>
<pre><code>upānahau ca vāsaś ca dhṛtam anyair na dhārayet |

upavītam alaṃkāraṃ chatraṃ kanakam eva ca ||
</code></pre>
<p>viṣṇupurāṇe |</p>
<pre><code>sadānupahataṃ vastraṃ praśastrāś ca tathauṣadhīḥ |

gāruḍāni ca ratnāni bibhṛyāt prayato naraḥ ||
</code></pre>
<p>mārkaṇḍeyapurāṇe |</p>
<pre><code>na cāpi raktavāsāḥ syāc citrāsitadharo 'pi vā |

na ca kuryād viparyāsaṃ vāsasor na ca bhāṣaṇe ||

varjyaṃ ca vidaśaṃ vastram atyantopahataṃ ca yat ||
</code></pre>
<p>mahābhārate |</p>
<pre><code>anyad eva bhaved vāsaḥ śayanīye 'nyad eva tu |

anyad rathyāsu devānām arcāyām anyad eva hi ||

**na bhārādarśane 'śnīyān naikavāsā na saṃsthitaḥ || 1.131 ||**
</code></pre>
<p>bhāryāṃ paśyaṃs tayā ca dṛśyamānas tathaikavāsāś ca tiṣṭhan nāśnīyāt || 1.131 ||</p>
<pre><code>**na saṃśayaṃ prapadyeta nākasmād apriyaṃ vadet |**
</code></pre>
<p>**	nāhitaṃ nānṛtaṃ caiva na stenaḥ syān na vārdhuṣī || 1.132 ||**</p>
<p>saṃśayaṃ jīvanasaṃśayaṃ na prapadyeta | atha vā niścite &lsquo;rthe saṃśayam atiśaṅkāṃ na kuryāt | apriyam ahitam | anṛtaṃ ca śāstrīyakāraṇaṃ vinā na vadet | steno vā vārdhiṣī vā na syāt | manuḥ |</p>
<pre><code>nāvinītair vrajed dhuryair na cakṣurvyādhipīḍitaiḥ |

na bhinnaśṛṅgākṣikhurair na vāladhivirūpitaiḥ ||

nātikālyaṃ nātisāyaṃ nātimadhyaṃdine sthite |

nājñātena ca saṃgacchen naiko na vṛṣalaiḥ saha ||

gavāṃ ca yānaṃ pṛṣṭhena sarvadaiva vigarhitam || **[174]**
</code></pre>
<p>viṣṇuḥ: &ldquo;na rātrau vṛkṣamūlam adhitiṣṭhet | na sūnābandhanāgārau na vṛtha ca nadīṃ taret | na devatābhyaḥ pitṛbhyaś codakam apradāya kūlam adhitiṣṭhet | na kūpam avalokayet | na laṅghayet | naiko &lsquo;dhvānaṃ prapadyeta | nādhārmikaiḥ sārdhaṃ na dviṣadbhiḥ | na saṃdhyayor nāsaṃnihitapānīyaṃ nātitūrṇaṃ na saṃtatam&rdquo; | baudhāyanaḥ: &ldquo;na patitena stryā cādhvānaṃ vrajet&rdquo; | viṣṇupurāṇe |</p>
<pre><code>varṣātapādiṣu chatrī daṇḍī rātryaṭavīṣu ca |

śarīratrāṇakāmo vai sopānatkaḥ sadā vrajet ||

nordhvaṃ na tiryag dūraṃ vā nirīkṣaṇ paryaṭad budhaḥ |

yugamātraṃ mahīpṛṣṭhaṃ naro gacched vilokayan ||
</code></pre>
<p>tathā |</p>
<pre><code>na duṣṭaṃ yānam ārohet kūlacchāyāṃ na saṃśrayet |

naikaḥ śūnyāṭavīṃ gacchen na ca śūnye gṛhe vaset ||
</code></pre>
<p>devīpurāṇe |</p>
<pre><code>nāsahāyo vrajed rātrau notpathe na catuṣpathe ||
</code></pre>
<p>āpastamba: &ldquo;na śrotriyam anabhibhāṣya vyativrajed araṇyaṃ na striyam&rdquo; | paiṭhīnasiḥ: &ldquo;na gobrāhmaṇāgnyantareṇa vyapeyāt | anujñāpya vā vrajet | yamaḥ:</p>
<pre><code>saṃnikṛṣṭāv adhīyānau yo 'ntarā vrajati dvijaḥ |

sa bhāsarāsabhānāṃ ca yoniṃ na vrajati pāpakṛt || iti |
</code></pre>
<p>&ldquo;nākasmād apriyaṃ vadet&rdquo; ity uktam, tatprasaṅgād anyad apy ucyate | tatra &ldquo;doṣāḥ&rdquo; ity anuvṛttau devalaḥ: &ldquo;tatra paruṣavacanam apavādaḥ paiśunyam anṛtaṃ vṛthālāpo niṣṭhuram iti vāṅmayāś ca ṣaṭ | pareṣāṃ deśakulajātividyāśilparūpavṛttāvāraparicchadaśarīrakarmājīvanānāṃ tat pratyakṣaṃ doṣavacanam |</p>
<pre><code>yac cānyat krodhasaṃtrāsajananaṃ ninditaṃ vacaḥ |

paruṣaṃ tac ca vijñeyaṃ tathānyac ca tathāvidham ||

cakṣuṣmān iti luptākṣaṃ caṇḍālaṃ brāhmaṇeti ca |

praśaṃsānindanaṃ dveṣāt paruṣāt tad viśiṣyate ||

vṛṣalaṃ vṛṣalety uktvā patitaṃ patiteti vā |

satyenāpi ca doṣaḥ syān mithyā dviguṇabhāg bhavet ||
</code></pre>
<p>teṣām eva paruṣavacanānāṃ prokṣam udāharaṇam apavādaḥ | gurunṛpanibandhubhartṛmitrasakāśe <strong>[175]</strong> &lsquo;rthopaghātārthaṃ doṣopākhyāpanaṃ paiśunyam | anṛtaṃ dvividham: asatyaṃ visaṃvādaś ceti | tatra dṛṣṭaśrutānumitānām anyathā vacanam asatyam | prāgabhyupagatānām asaṃpravartanaṃ visaṃvādaḥ&rdquo; iti |</p>
<pre><code>rāgād dveṣād bhayāl lobhād dākṣiṇyāc chaṅkayā hriyā |

dambhāt pramādataś cāpi narasyotpadyate 'nṛtam ||

paraprāṇopaghātāc ca paradravyāpahārataḥ |

viśiṣṭo 'nṛtavādas tu na vṛthā kathanādiṣu ||

tasmād anṛtahetūṃs tān nātmany utpādayet kvacit |

utpannān vā praśamayet kāraṇais tadvighātibhiḥ ||

deśarājapravādāc parārthaparikalpanāt |

narmahāsaprasaṅgāc ca vijñeyaṃ vyarthabhāṣaṇam ||

guhyāṅganāṅgasaṃjñānāṃ vacanaṃ niṣṭhuraṃ viduḥ |

yad anyad vā vaco nīcaṃ strīpuṃsor maithunāśrayam ||

ity evaṃ ṣaḍvikalpasya duṣṭavākyasya bhāṣaṇam |

iha cāmutra tat tyaktvā nānā(na)rtham adhigacchati ||

hitāhitaṃ manuṣyāṇāṃ kevalaṃ vacasi sthitam |

tasmāt saṃyojayed vācam apramattaḥ parīkṣya ca ||

duścikitsyatamaṃ paścād duruktaṃ hi vaco bhavet |

kṣipraṃ vinipatec cāpi vacanaṃ doṣasaṃhitam ||
</code></pre>
<p>atra yamaḥ |</p>
<pre><code>pratyakṣaṃ vā parokṣaṃ vā patitaṃ yadi paśyati |

pratyādeśo na kartavyo rakṣed ātmānam ātmanā ||
</code></pre>
<p>kenāpi pramāṇena viditaṃ patitaṃ na pratyādiśet, na kathayed ity arthaḥ | tatsaṃyogād ātmānaṃ rakṣet |</p>
<pre><code>yāni mithyābhiśastānāṃ patanty aśrūṇi rodanāt |

tāni putrān paśūn ghnanti tūrṇaṃ mithyābhiśaṃsinām ||
</code></pre>
<p>dakṣaḥ |</p>
<pre><code>anṛtaṃ pāradāryaṃ ca tathābhakṣyasya bhakṣaṇam |

agamyāgamanaṃ caiv hiṃsā steyaṃ tathaiva ca ||

aśrautadharmācaraṇaṃ maitradharmabahiṣkṛtam |

etāni nava karmāṇi niṣiddhāni vivarjayet || **[176]**
</code></pre>
<p>maitraṃ maitrī | bahiṣkaraṇaṃ tyāgaḥ | devalaḥ |</p>
<pre><code>gṛhe pararahasyāni naivopaśṛṇuyāt kvacit |

na brūyāt pararandhrāṇi prakāśe janasaṃsadi ||
</code></pre>
<p>yamaḥ |</p>
<pre><code>naiva brūyān na śṛṇuyād duṣṭavākyaṃ kathaṃcana |

brāhmaṇānāṃ viśeṣeṇa kadacid api kenacit ||

duṣṭavākyaṃ na vaktavyaṃ brāhmaṇānāṃ kathaṃcana |

tūṣṇīm āsīta nindāyāṃ na brūyāt kiṃcid uttaram ||

brāhmaṇānāṃ parīvādaṃ naiva kuryān na kārayet |

yad brāhmaṇeṣu kuśalaṃ tad evāśu samācaret ||

brāhmaṇānāṃ parīvādo nindā yatra pravartate |

karṇau tatra pidhātavyau gantavyaṃ vā tato 'nyataḥ || 1.132 ||
</code></pre>
<p><em>kiṃ ca |</em></p>
<pre><code>**dākṣāyaṇī brahmasūtrī veṇumān sakamaṇḍaluḥ |**
</code></pre>
<p>dākṣāyaṇaṃ suvarṇam, brahmasūtraṃ yajñopavītam, veṇur vaṃśaḥ | etadvān kamaṇḍalusahitaś ca bhavet | manuḥ |</p>
<pre><code>vaiṇavīṃ dhāreyad yaṣṭiṃ sodakaṃ ca kamaṇḍalum |

yajñopavītaṃ vedaṃ ca śubhe raukme ca kuṇḍale ||
</code></pre>
<p>vedo darbhamuṣṭiḥ | raukme sauvarṇe | laugākṣiḥ: &ldquo;anupasṛṣṭaṃ suvarṇaṃ dhārayet&rdquo; | anupasṛṣṭaṃ kālikārahitam | baudhāyanaḥ: &ldquo;snātako &lsquo;ntarvāsāḥ sottarīyaṃ vaiṇavaṃ daṇḍaṃ dhārayet sodakaṃ ca kamaṇḍalum | dve yajñopavīte uṣṇīṣam ajinam upary upānahau chatraṃ ca&rdquo; |</p>
<p><em>api ca |</em></p>
<pre><code>**kuryāt pradakṣiṇaṃ devamṛdgovipravanaspatīn || 1.133 ||**
</code></pre>
<p>devādīn pradakṣiṇaṃ kuryāt | dakṣiṇahastabhāge kurvan gacched ity arthaḥ | manuḥ |</p>
<pre><code>mṛdaṃ gāṃ daivataṃ vipraṃ ghṛtaṃ madhu catuṣpatham |

pradakṣiṃaṃ prakurvīta prajñātaṃś ca vanaspatīn ||
</code></pre>
<p>mṛdam uddhṛtām | mārkaṇḍeyaḥ |</p>
<pre><code>catuṣpathaṃ namaskuryāt prakhyātāṃś ca vanaspatīn |

maṅgalyāni ca sarvāṇi pathi kuryāt pradakṣiṇam ||

amaṅgalyāni vāmāni kartavyāni vijānatā || iti |

auṣadhāni niyuktāni dhānyaṃ kṛṣṇaṃ ca yad bhavet |

kārpāsaṃ ca tṛṇaṃ suṣkaṃ śuṣkagomayam eva ca ||

indhanaṃ ca tathāṅgāraṃ yatra sarpau tathāśubhau |

abhyakto malinaḥ pāṇḍus tathā nagnaś ca mānavaḥ ||

muktakeśo gadārtaś ca kaṣāyāmbaradhārakaḥ |

unmattakas tathā ṣaṇḍo dīnaś cātha napuṃsakam ||

ayaḥ paṅkaṃ tathā carma keśābandhanam eva ca |

tathaivoddhṛtasārāṇi piṇyākadīni yāni ca ||

caṇḍālaśvapacādyāś ca narā bandhanapālakāḥ |

vadhakāḥ pāpakarmāṇo garbhiṇī strī tathāturaḥ||

tuṣabhasmakapālāsthibhinnabhāṇḍāni yāni ca |

riktāni caiva bhāṇḍāni mṛtaṃ sākrandam eva ca ||

evamādīni cānyāni aśastāny abhidarśane |

aśasto vādyaśabdaś ca bhinnabhairavajharjharaḥ ||

ehīti purataḥ śabdaḥ śasyate na tu pṛṣṭataḥ |

gaccheti paścād dharmajña purastāt tu vigarhitaḥ ||

kva yāsi tiṣṭha mā gaccha kiṃ te tatra gatasya ca |

anye śabdāś ca ye 'niṣṭās te vipattikarāḥ smṛtāḥ ||

dhvajādiṣu tathā sthānaṃ kravyādīnāṃ vigarhitam |

skhalanaṃ vāhanānāṃ ca vastrasaṃghas tathaiva ca ||

nirgacchataś ca dvārādau śirasy āhananaṃ bhavet |

chatradhvajādivastrāṇāṃ patanaṃ cāśubhaṃ bhavet ||

vāyuś ca karkaśo rūkṣaḥ sarvadigbhyaḥ samutthitaḥ |

pratilomas tathā nīco vijñeyo bhayakṛd dvijaḥ ||

anukūlo mṛduḥ snigdhaḥ sukhasparśaḥ śubhāvahaḥ |

krūrā rūkṣasvarāś caṇḍāḥ kravyādāś ca vigarhitāḥ ||
</code></pre>
<p><strong>[178]</strong>	apraśaste tathā jñeye pariveśa(ṣa)pravarṣaṇe |</p>
<pre><code>dṛṣṭe nimitte prathamam amaṅgalyavināśanam ||

śaṃkaraṃ saṃstuyād vidvāṃs tathaiva madhusūdanam |

dvitīyaṃ tu tato dṛṣṭe pratīpaṃ praviśed gṛham ||
</code></pre>
<p>sahajaṃ napuṃsakam | pumān eva kāraṇāntarāḍ apetapuṃstvaḥ ṣaṇḍaḥ |</p>
<pre><code>atheiṣṭāni praavakṣyāmi maṅgalāni tathānagha |

śvetāḥ sumanasaḥ śreṣṭāḥ pūrṇakuṃbhas tathaiva ca ||

jalajāni ca puṣpāṇi māṃsaṃ matyāś ca bhārgava |

gāvas turaṅgamātaṅgau baddha ekapaśus tv ajaḥ ||

tridaśāḥ suhṛdo viprā jvalitaś ca hutāśanaḥ |

gaṇikāś ca mahābhāga dūrvā cārdraṃ ca gomayam ||

rukmaṃ rūpyaṃ tathā tāmraṃ sarvaratnāni cāpy atha |

oṣadhayo 'pi ca dharmajña vacā siddhārthakās tathā ||

nṛvardhamānayānaṃ ca bhadrapīṭhaṃ tathaiva ca |

khaḍgaṃ cakraṃ patākāṃ ca mṛdam āyudham eva ca ||

rājaliṅgāni sarvāṇi śavaṃ ruditavarjitam |

ghṛtaṃ dadhi payaś caiva phalāni vividhāni ca ||

svastikaṃ vardhamānaṃ ca nadyāvartaṃ sakaustubham |

nadyaś ca citravinyastā maṅgalāni parāṇi ca ||

akṣatāś ca tathā mukhyās tathā darpaṇam eva ca |

añjanaṃ rocanā caiva bhṛṅgāraṃ mākṣikaṃ tathā ||

śaṅkham ikṣus tathā bhakṣyā vācaś caiva tathā śubhāḥ |

vāditrāṇāṃ śubhaḥ śabdo gambhīraś ca manoharaḥ ||

gāndhāraṣaḍjaṛṣabhā ye ca śabdās tathā svarāḥ |

medhāḥ śastāḥ śubhāḥ snigdhā gajabṛṃhitaśabditāḥ ||

anulomā taḍicchastā śakracāpaṃ tathaiva ca |

anulomā grahāḥ śastā dikpatis tu viśeṣataḥ ||

āstikyaṃ śraddadhānatvaṃ tathā pūjyābhipūjanam |
</code></pre>
<p><strong>[179]</strong>	śastrāny etāni dharmajña yac ca syān manasaḥ śubham ||</p>
<pre><code>manasas tuṣṭir evātra paraṃ vrajanakāraṇam |

ekataḥ sarvaliṅgāni manasas tuṣṭir ekataḥ ||

yānotsukatvaṃ manasaḥ praharṣaḥ susvapnalābho vijayapravādaḥ |

maṅgalyasiddhipravaṇaṃ manaś ca jñeyāni nityaṃ vijayāvahāni ||
</code></pre>
<p>ārūḍhanaraṃ yānaṃ nṛvardhamānam | devasnānārthaṃ pīṭhaṃ bhadrapīṭham | nandyāvartādayaḥ suvarṇadārvādikṛtāḥ saṃniveśā jyotiḥśāstravāstuvidyāprasiddhāḥ | viṣṇuḥ: &ldquo;vyaṅgaṃ dṛṣṭvā nivarteta viraktamuṇḍajaṭilavāmanapravrajitāṃś ca lavaṇarajjunigaḍāṃś ca | vīṇācandanārdraśākoṣṇīṣālaṃkārakumārīs tu prasthānakāle &lsquo;bhinandet&rdquo; iti || 1.133 ||</p>
<pre><code>**na meheta nadīchāyāvartmagoṣṭhāmbubhasmasu |**
</code></pre>
<p>nadyādiṣu mehanaṃ mūtrapurīṣotsargaṃ na kuryāt | nadyām anudakāyām | sodakāyāṃ punar ambugrahaṇād eva niṣedhaḥ siddhaḥ | chāyāyāṃ lokopajīvyāyām | tathā ca vasiṣṭhaḥ: &ldquo;na nadyāṃ mehanaṃ kuryān na pathi na ca bhasmani | na gomaye na kṛṣṭe nopte na śādvalopajīvyacchāyāsu&rdquo; | goṣṭho govrajaḥ | tathā manuḥ |</p>
<pre><code>na mūtraṃ pathi kurvīta na bhasmani na govraje |

na phālakṛṣṭe na jale na cityāṃ na ca parvate ||

na jīrṇadevāyatane na valmīke kadācana |

na sasattveṣu garteṣu na gacchan na pathi sthitaḥ ||

na nadītīram āsādya na ca parvatamastake ||
</code></pre>
<p>parvatagrahaṇe saty api yat parvatamastakagrahaṇaṃ tad atyantāpadi mastakād anyatrānugrahārtham | yamas tu |</p>
<pre><code>tuṣāṅgārakapālāni devatāyatanāni ca |

rājamārgaśmaśānāni kṣetrāṇi ca khalāni ca ||
</code></pre>
<p>devalaḥ: &ldquo;na catvaropadvārayor mūtrapurīṣe kuryāt | na kṛṣṭakṣetre na sasyapūrṇe na yajñabhūmau na yajñiyānāṃ vṛkṣāṇām adhastāt&rdquo; | <strong>[180]</strong> viṣṇuḥ: &ldquo;noṣare na parāśucau | nodyānodakasamīpayoḥ | nākāśe mūtrapurīṣe kuryāt&rdquo; | śaṅkhalikhitau: &ldquo;nāsaṃvṛte mūtrapurīṣe utsṛjet | na sāntarvāsā na nirvāsāḥ&rdquo; |</p>
<pre><code>**na pratyagnyarkagosomasaṃdhyāmbustrīdvijanmanaḥ || 1.134 ||**
</code></pre>
<p>agnyādīn prati agnyādyabhimukhas tān paśyan va na mehet | tathā ca gautamaḥ: &ldquo;na vāyvagniviprādiyāpo devatā gāś ca prati paśyan vā mūtrapurīṣāmedhyāny udasyet | naitā devatāḥ prati pādau prasārayet&rdquo; | yamaḥ |</p>
<pre><code>praty ādityaṃ na meheta na paśyed ātmanaḥ sakṛt |

dṛṣṭvā sūryaṃ nirīkṣeta gām agniṃ brāhmaṇaṃ tathā ||

praty adityaṃ praty anilaṃ prati gāṃ ca prati dvijam |

prati somaṃ prati jalaṃ prati saṃdhye ca nityaśaḥ ||

hanti mehayataḥ prajñāṃ prati panthānam eva ca |

mehayanti ya etāṃś ca te bhavanti gatāyuṣaḥ ||
</code></pre>
<p>āpastambaḥ: &ldquo;na sopānatko mūtrapurīṣe kuryāt&rdquo; || 1.134 ||</p>
<p><em>kiṃ ca |</em></p>
<pre><code>**nekṣetārkaṃ na nagnāṃ strīṃ na ca saṃsṛṣṭamaithunām |**
</code></pre>
<p>**	na ca mūtraṃ purīṣaṃ vā nāśucī rāhutārakāḥ || 1.135 ||**</p>
<p>sūryaṃ vivastrāṃ strīṃ striyam, tathā saṃbaddhamaithunām, mūtraṃ purīṣaṃ ca na paśyet | aśuciś ced rāhutārakāś ca | manuḥ |</p>
<pre><code>nekṣetodyantam ādityaṃ nāstaṃ yāntaṃ kadacana |

nopasṛṣṭaṃ na vāristhaṃ na madhyaṃ nabhaso gatam ||
</code></pre>
<p>viṣṇuḥ: &ldquo;nādityam īkṣeta vāsasātirohitaṃ na cādarśajalādyupagatam&rdquo; | hārītaḥ: &ldquo;na nagnāṃ striyaṃ puruṣaṃ vā vīkṣeta nodayāstamayau candrārkau&rdquo; | gautamaḥ: &ldquo;na nagnāṃ parayoṣitam īkṣeta&rdquo; | āśvalāyanaḥ: &ldquo;na nagnāṃ striyam īkṣetānyatra maithunāt&rdquo; | svabhāryāviṣayam etat | manuḥ |</p>
<pre><code>nāśnīyād bhāryayā sārdhaṃ nainām īkṣeta cāśnatīm |

kṣuvantīṃ jṛmbhamāṇāṃ vā na cāsīnāṃ yathāsukham ||
</code></pre>
<p><strong>[181]</strong>	nāñjayantīṃ svake netre na cābhyaktāmanāvṛtām</p>
<pre><code>na paśyet prasuvantīṃ vā tejaskāmo dvijottamaḥ ||
</code></pre>
<p>viṣṇuḥ: &ldquo;na kruddhasya guror mukham īkṣeta | na tailodakayoḥ svāṃ chāyāṃ na malavatyādarśe na patnīṃ bhojanasamaye na striyaṃ nagnāṃ kaṃcana mehamānaṃ na cālānabhraṣṭaṃ kuñjaraṃ na ca viṣamasthaṃ vṛṣādiyuddhaṃ nonmattaṃ na mattam&rdquo; | devalaḥ:</p>
<pre><code>patitavyaṅgacaṇḍālocchiṣṭān vā nāvalokayet |

anudṛṣṭigatair etair asaṃbhāṣo nṛṇāṃ varam || 1.135 ||

**ayaṃ me vajra ity evaṃ sarvaṃ mantram udīrayan |**
</code></pre>
<p>**	varṣaty aprāvṛto gacchet svapet pratyakśirā na ca || 1.136 ||**</p>
<p>deve varṣaty aprāvṛtaśirāḥ &ldquo;ayaṃ me vajraḥ pāpmānam apahanat&rdquo; iti mantram uccārayan gacchet | pratyakśirāḥ svāpaṃ ca varjayet || 1.136||</p>
<p><em>api ca |</em></p>
<pre><code>**ṣṭhīvanāsṛkśakṛnmūtraviṣāṇy apsu na nikṣipet |**
</code></pre>
<p>**	pādau pratāpayen nāgnau na cainam abhilaṅghayet || 1.137 ||**</p>
<p>ṣṭhīvanaṃ mukhena tyajyamānaṃ lālādi, asṛg rudhiram, śakṛt purīṣam, mūtraviṣe prasiddhe | retāṃsīti pāṭhe reto &lsquo;pi prasiddham | etāny udake na saṃkṣipet | pādapratāpanābhilaṅghane agniṃ prati na kuryāt | yamaḥ |</p>
<pre><code>caityavṛkṣaṃ na vā chindyān nāpsu śleṣmāṇam utsṛjet |

na śukraṃ na viṣaṃ mūtraṃ na purīṣaṃ na lohitam ||

nāsthibhasmakapālāni na keśān na ca kaṇṭakān ||
</code></pre>
<p>citau bhavo vṛkṣaś caityaḥ | [citiḥ] śmaśānam | manuḥ |</p>
<pre><code>nāgniṃ mukhenopadhamen nagnāṃ nekṣeta ca striyam |

nāmedhyaṃ prakṣiped agnau na ca pādau pratāpayet ||

adhastān nopadadhyāc ca na cainam abhilaṅghayet |

na cainaṃ pādataḥ kuryān na prāṇābhādham ācaret ||
</code></pre>
<p>kātyāyanaḥ |</p>
<pre><code>juhūṣaṃś ca hute caiva pāṇisūrmīsphyadārubhiḥ |

na kuryād agnidhamanaṃ na kuryād vyajanādinā ||
</code></pre>
<p><strong>[182]</strong>	mukhenaiva dhamed agniṃ mukhād eva vyajāyata |</p>
<pre><code>nāgniṃ mukheneti ca yal laukikaṃ yojayanti tat ||
</code></pre>
<p>viṣṇuḥ: &ldquo;nāsṛṅ na viṣam agnau prakṣipet&rdquo; | devalaḥ |</p>
<pre><code>agnau na prakṣiped agnim adbhir na śamayet tathā ||
</code></pre>
<p>āpastambaḥ: &ldquo;agniṃ nāprayata āsīded iṣumātrād ity eke khaṭvāyāṃ ca nopadadhyāt&rdquo; | gautamaḥ: &ldquo;nāgnim apaś ca yugapad dhārayet&rdquo; || 1.137 ||</p>
<p><em>api ca</em> |</p>
<pre><code>**jalaṃ piben nāñjalinā śayānaṃ na prabodhayet |**
</code></pre>
<p>**	nakṣaiḥ krīḍeta dharmaghnair vyādhitaiś ca na saṃviśet || 1.138 ||**</p>
<p>savyadakṣiṇau hastau yuktāv añjaliḥ | tena jalaṃ na pibet | śayānaṃ nidritaṃ na prabodhayet | akṣair na krīḍet | dharmaghnaiḥ patitādibhir vyādhitaiś ca puruṣaiḥ saha na saṃviśet | atra ca saṃveśanaṃ saṃkaropalakṣaṇārtham | ata eva manuḥ |</p>
<pre><code>na saṃviśeta patitair na caṇḍālair na pukkasaiḥ |

na mūrkhair nāvaliptaiś ca nāntyair nāntyavasāyibhiḥ ||

sahāsanaṃ bhojanaṃ ca patitaiḥ saha varjayet |

upapātakibhiś cānyaiḥ kurvadbhiḥ karma ninditam ||
</code></pre>
<p>krīḍāgrahaṇaṃ vyasanamātropalakṣaṇārtham | tathā ca manuḥ |</p>
<pre><code>na nṛtyen naiva gāyec ca na vāditrāṇi vādayet |

nāsphoṭayen na kṣveḍec ca na ca raktaṃ virāgayet ||
</code></pre>
<p>raktam anuraktam | aniṣiddhe &lsquo;rthe na virāgayet | virāgayuktaṃ na kuryād ity arthaḥ | tathā |</p>
<pre><code>na kurvīta vṛthā ceṣṭāṃ na vāryañjalinā pibet |

notsaṅge bhakṣayed bhakṣyaṃ na jātu syāt kutūhalī ||
</code></pre>
<p>nityayoge &lsquo;tiśaye vā pratyayaḥ || 1.138 ||</p>
<p><em>kiṃ ca</em> |</p>
<pre><code>**viruddhaṃ varjayet karma pretadhūmaṃ nadītaram |**
</code></pre>
<p>**	keśabhasmāṅgārajalakapāleṣu na saṃsthitam || 1.139 ||**</p>
<p><strong>[183]</strong></p>
<p>āyurārodyādiviruddhaṃ karma pretadhūmaṃ nadītaraṇaṃ ca keśādiṣv avasthānaṃ ca varjayet | manuḥ |</p>
<pre><code>bālātapaṃ pretadhūmaṃ varjyaṃ bhinnaṃ tathasanam |

na cchindyān nakharomāṇi dantair notpāṭayen nakhān ||

na mṛlloṣṭaṃ na mṛdnīyān na chindyat karajais tṛṇam |

na karma niṣphalaṃ kuryān nāyatyām asukhodayam ||

loṣṭamardī tṛṇacchedī nakhakhādī ca yo naraḥ |

sa vināśaṃ vrajaty āśu sūcako 'sucir eva ca ||
</code></pre>
<p>āyatiḥ pariṇāmaḥ | karmaśabdenatra saṃkalpa ucyate | tasya niṣphalatāṃ mithyātvaṃ saṃkalpitānuṣṭhānarūpaṃ na kuryāt | loṣṭamardanādiṣu tācchīlyaṃ varjyam | tathā |</p>
<pre><code>na saṃhatābhyāṃ pāṇibhyāṃ kaṇḍūyetātmanaḥ śiraḥ |

na spṛśec cainad ucchiṣṭo na ca snyāyad vinā tataḥ ||
</code></pre>
<p>tataḥ śirasā vinety arthaḥ |</p>
<pre><code>keśagrahān prahārāṃś ca śirasy etāni varjayet |

śiraḥsnātaś ca tailena nāṅgaṃ kiṃcid upaspṛśet ||
</code></pre>
<p>tailena śiraḥsnātas tenaiva tailena nāṅgaṃ kiṃcid upaspṛśed ity anvayaḥ | atha vānyenāpi tailena tad ahar aṅgaṃ nopaspṛśet | viṣṇuḥ: &ldquo;na saṃhatābhyāṃ pāṇibhyāṃ śira udaraṃ ca kaṇḍūyeta&rdquo; | nadītaraṇaṃ cātra bāhubhyāṃ sāṃśayikaplavena [ca] varjayet | tathā ca manuḥ: &ldquo;na bahubhyāṃ nadīṃ taret&rdquo; | vasiṣṭhaḥ: &ldquo;nāvaṃ ca sāṃśayikīṃ nādhirohet&rdquo; | manuḥ |</p>
<pre><code>adhitiṣṭhen na keśāṃś ca bhasmāsthikapālikāḥ |

na kārpāsāsthi na tuṣān dīrgham āyur jijīviṣuḥ ||
</code></pre>
<p>tathā |</p>
<pre><code>udvartanam apasthānaṃ (?) bhaktaṃ viṇmūram eva ca |

śleṣmaniṣṭhyūtavāntāni nādhitiṣṭhet tu kāmataḥ ||
</code></pre>
<p>viṣṇuḥ: &ldquo;na catuṣpatham adhitiṣṭhen na rātrau vṛkṣamūlaṃ na śūnyālayaṃ na sūnābandhanāgāram&rdquo; | gautamaḥ: &ldquo;amedhyaṃ nadhitiṣṭhet&rdquo; | śaṅkhalikhitau: &ldquo;nāheḥ padam adhitiṣṭhet | na tṛṇaśarkarākūṭeṣu tiṣṭhet&rdquo; | padaṃ sathānam | <strong>[184]</strong> āpastambaḥ: &ldquo;pāṇisamūhaṃ brāhmaṇasya nāprokṣitam adhitiṣṭhet&rdquo; | brāhmaṇena pāṇinopaliptam aprokṣitaṃ nadhitiṣṭhed ity arthaḥ || 1.139 ||</p>
<p><em>kiṃ ca</em> |</p>
<pre><code>**nācakṣīta dhayantīṃ gāṃ nādvāreṇa viśet kvacit |**
</code></pre>
<p>**	na rājñaḥ pratigṛhṇīyāl lubdhasyocchāśtravartinaḥ || 1.140 ||**</p>
<p>dhayantīṃ vatsaṃ pāyayantīṃ gāṃ parasmai nācakṣīta na kathayet | dvāraṃ vihāya grāmaṃ na praviśet | lubdhasya sati dhane vyayam akurvāṇasyocchāstravartino &lsquo;tikrāntaśāstrasya ca rājño dhanaṃ na pratigṛhṇīyāt | baudhāyanaḥ: &ldquo;gāṃ pāyayantīṃ na parsmai brūyāt&rdquo; | manuḥ |</p>
<pre><code>advāreṇa ca nātīyād grāmaṃ vā veśma vāvṛtam | 
</code></pre>
<p>gautamaḥ: &ldquo;na mlecchāśucyadhārmikaiḥ saha saṃbhāṣeta | saṃbhāṣya puṇyakṛto manasā dhyāyet | brāhmaṇena saha vā saṃbhāṣeta | adhenuṃ dhenuṃbhavyeti brūyāt | abhadraṃ bhadram iti brūyāt | kapālaṃ bhagālam iti | maṇidhanur itīndradhanuḥ | gāṃ dhayantīṃ parasmai nācakṣīta | na caināṃ vārayet&rdquo; | viṣṇuḥ: &ldquo;na parakṣetre carantīṃ gām ācakṣīta notpātaṃ pradarśayet&rdquo; | manuḥ: &ldquo;kulākulaṃ rahasyārthaṃ saṃcaren nānimittitaḥ&rdquo; | kulaṃ gṛham | vasiṣṭhaḥ: &ldquo;nāvṛto yajñaṃ gacched yadi vrajet pradakṣiṇaṃ punar āvrajet&rdquo; | gautamaḥ: &ldquo;na yajñam avṛto gacched darśanāya tu kāmam&rdquo; | manuḥ: &ldquo;namaskartuṃ vrajet kāmaṃ didṛkṣur yajñakarma vā&rdquo; || 1.140 ||</p>
<pre><code>**pratigrahe sūnicakridhvajiveśyānarādhipāḥ |**
</code></pre>
<p>**	duṣṭā daśaguṇaṃ pūrvāt pūrvād ete yathottaram || 1.141 ||**</p>
<p>pratigrahaviṣaye sūniprabhṛtīnāṃ yo ya uttaraḥ sa pūrvasmād daśaguṇadoṣo bhavati | <strong>[185]</strong> atas tatpratigraho daśaguṇadoṣo bhavati | atas tatpratigrahaṃ varjayet | sūnā prāṇivadhasthānam, tadvān sūnī prāṇighatakaḥ | cakrī tailikaḥ | dhvajī surāvikrayī | parahṛdayaṃ vivaśayatīti veśyā | yad vā veśena jīvatīti veśyā | veśaḥ śṛṅgāraḥ | narādhipo rājā | sa ca pūrvoktaviśeṣaṇa eva duṣṭaḥ, tadīyasya pratigrahasya niṣiddhatvāt | tathā ca manuḥ |</p>
<pre><code>daśa sūnāsahasrāṇi yo vāhayati saunikaḥ |

tena tulyaḥ smṛto rājā ghoras tasya pratigrahaḥ ||

yo rājñaḥ pratigṛhṇāti lubdhasyocchāśtravartinaḥ |

sa paryāyeṇa yātīmān narakān ekaviṃśatim ||

tāmisram andhatāmisraṃ mahārauravarauravau |

narakaṃ kālasūtraṃ ca mahānarakam eva ca ||

saṃjīvanaṃ mahāvīciṃ tāpanaṃ saṃpratāpanam |

saṃghātaṃ ca sakākolaṃ kuḍmalaṃ pūtimṛttikam ||

lohaśaṅkum ṛbīsaṃ ca panthānaṃ śalmalāṃ nadīm |

asipatravanaṃ caiva lohacārakam eva ca ||

etad vidanto vidvāṃso brāhmaṇā brahmavādinaḥ |

na rājñaḥ praigṛhṇanti pretya śreyo'bhikāṅkṣiṇaḥ || 1.141 ||
</code></pre>
<p><em>adhyayanavidhyaṅgāny āha</em> |</p>
<pre><code>**adhyāyānām upākarma śrāvaṇyāṃ śravaṇena vā |**
</code></pre>
<p>**	hastenauṣadhibhāve vā pañcamyāṃ śrāvaṇasya tu || 1.142 ||**</p>
<p>adhītanta iti adhyāyāḥ svādhyāyāḥ | teṣāṃ saṃskārakam upākarmākhyaṃ karma śrāvaṇyāṃ paurṇamāsyāṃ kāryam | candramasā yuktaḥ śravaṇo nakṣatraṃ yasyāṃ sā śrāvaṇī | atha vā śravaṇe nakṣatre saptamyarthe śravaṇaśabdād enapratyayaḥ | atha vā śrāvaṇasya pañcamyāṃ haste nakṣatre copākarma kāryam oṣadhibhāve sati | oṣadhīnāṃ vrīhiprabhrtīnāṃ bhavaḥ prādurbhāvo &lsquo;ṅkurodaya iti yāvat | etac ca viśeṣaṇaṃ śrāvaṇīśravaṇayor api grāhyam | yadā śrāvaṇyāṃ na prādurbhāvas tadā bhādrapadaśravaṇena kāryam | atra manuḥ |</p>
<p><strong>[186]</strong>	śrāvaṇyāṃ prauṣṭhapadyāṃ vāpy upākṛtya yathāvidhi |</p>
<pre><code>yuktaś chandāṃsy adhīyīta māsān vipro 'rdhapañcamān ||
</code></pre>
<p>dhandāṃsy upākṛtya tān eva pañcamān eva māsān adhīyīta | ardhaḥ pañcamo maso yeṣāṃ te tathoktāḥ | upākarmaprabhṛti sārdhāṃś caturo māsāñ śuklakṛṣṇapakṣeṣu nirantaraṃ svādhyāyam adhīyītety arthaḥ | purāṇāt |</p>
<pre><code>upākarmaṇi cotsarge yathākālaṃ sametya ca |

ṛṣīn darbhamayān kṛtvā pūjayet tarpayet tataḥ ||
</code></pre>
<p>tathā |</p>
<pre><code>gautamādin ṛṣīn sapta kṛtvā darbhamayān dvijaḥ |

pūjayitvā yathāśakti tarpayed ṛcam uddharet ||
</code></pre>
<p>gṛhasthasyāpi grahaṇādhyayanādhikāraṃ jñāpayituṃ tatprakaraṇe &lsquo;dhyayanavidhiḥ | ata eva śaunakaḥ: &ldquo;samavṛtto brahmacārikalpena yathānyāyam itare | jāyopeyety eke&rdquo; iti || 1.142 ||</p>
<p><em>utsarjanavidhim āha</em> |</p>
<pre><code>**pauṣamasasya rohiṇyām aṣṭakāyām athāpi vā |**
</code></pre>
<p>**	jalānte chandasāṃ kuryād utsargaṃ vidhivad bahiḥ|| 1.143 ||**</p>
<p>puṣyeṇa yuktā paurṇamāsī pauṣī sā yasmin māsi sa pauṣaḥ | tasya rohiṇyāṃ candrayuktāyāṃ tasyaiva cāṣṭakāyāṃ kṛṣṇāṣṭamyām ity arthaḥ | jalānte jalasaṃnidhau grāhmād bahiś chandasāṃ vedānām utsargaṃ parityāgaṃ kuryāt | atra chandobhis tadadhyayanaṃ lakṣyate | yena prakāreṇopākarmaprabhṛti śuklakṛṣṇapakṣeṣu vedādhyayanaṃ kṛtaṃ tatprakāram idānīṃ parityajet, na tu sarvātmanā | ata eva manuḥ |</p>
<pre><code>ataḥ paraṃ tu chandāṃsi śukleṣu niyataḥ paṭhet |

vedāṅgāni rahasyaṃ ca kṛṣṇapakṣeṣu saṃpaṭhet ||
</code></pre>
<p>ity utsargānantaraṃ karmādhyayane prakārāntaram uktavān | utsargaś ca yathāvidhi yathāgṛhyaśāstrāt kartavyaḥ | atra ca manuḥ |</p>
<pre><code>puṣye tu chandasāṃ kuryād bahir utsarjanaṃ dvijaḥ |

māghaśuklasya vā prāpte pūrvāhṇe prathame 'hani ||
</code></pre>
<p>śrāvaṇyāṃ yady upākaraṇaṃ tadotsarjanaṃ pauṣasya śuklapratipadi pūrvāhṇe | atha proṣṭhapadyāṃ tadā māghasya || 1.143 ||</p>
<p><strong>[187]</strong></p>
<p><em>upākarmaṇy utsarge ca kṛte &lsquo;dhyayanakālavidhiśeṣatvena dinaviśeṣaparyudasam āha</em> |</p>
<pre><code>**tryahaṃ preteṣv anadhyāyaḥ śiṣyartviggurubandhuṣu |**
</code></pre>
<p>**	upākarmaṇi cotsarge svaśakhāśrotriye tathā || 1.144 ||**</p>
<p>tryaham ahorātratrayam anadhyāyo &lsquo;dhyayanavarjanaṃ kāryam | atra nimittaṃ śiṣyartviggurubandhuṣu preteṣv iti | gurur ācāryo grāhyaḥ | tathā ca manuḥ |</p>
<pre><code>trirātram āhur āśaucam ācārye saṃsthite sati | iti |
</code></pre>
<p>bandhavo &lsquo;trāsapiṇḍāḥ, sapiṇḍeṣu daśāhādividhānāt | upākarmotsargayoḥ kṛtayos trirātram anadhyāya ity anuṣaṅgaḥ | manus tūtsarge pakṣiṇīm ekāhaṃ trirātraṃ ca vikalpenānadhyāyam āha |</p>
<pre><code>yathāśāstraṃ tu kṛtvaivam utsargaṃ vidhivad bahiḥ |

viramet pakṣiṇīṃ rātriṃ yad vāpy ekam aharniśam || iti |
</code></pre>
<p>svaśākhāyāḥ śrotriyo &lsquo;dhyetari mṛte tathā tryaham anadhyāya ity arthaḥ | āpastambaḥ: &ldquo;śrāvaṇyāṃ paurṇamāsyām anadhyāyam upākṛtya māsaṃ pradoṣe nādhīyīta | tathā pravacanayukto varṣāśaradaṃ mauthunaṃ varjayet | tathopākaraṇādi | ā utsarjanād adhyāpayitur niyamo lobhasaṃharaṇaṃ māṃsaṃ śrāddhaṃ maithunaṃ varjayet | ṛtāv eva jāyāṃ yāyāt&rdquo; | samāvṛttaviṣayam etat | ata eva śaunakaḥ: &ldquo;adhīyīta samāvṛtto brahmacārikalpena yathānyāyam itare jāyopeyety eke, prājāpatyaṃ tat&rdquo; iti | tajjāyopagamanaṃ prājāpatyam ity arthaḥ || 1.144 ||</p>
<p><strong>[188]</strong></p>
<p><em>kiṃ ca</em> |</p>
<pre><code>**saṃdhyāgarjitanirghātabhūkampolkānipātane |**
</code></pre>
<p>**	samāpya vedaṃ dyuniśam āraṇyakam adhītya ca || 1.145 ||**</p>
<p>sāyaṃ prātaḥ saṃdhyayor meghadhvanāv asaṃdhyayor api nirghāte bhūmicalana ulkāpāte vedādhyayanaṃ samāpyāraṇyakavedabhāgaṃ cādhītya dyuniśam ahorātram anadhyāyaḥ kāryaḥ | hārītaḥ: &ldquo;sāyaṃsaṃdhyāstanite rātriṃ nādhīyīran | prātaḥsaṃdhyāstanite cāhorātram&rdquo; | āpastambaḥ: &ldquo;saṃdhāvanu stanite rātrim | svapnaparyantaṃ vidyuti | upavyuṣaṃ yāvatā gāṃ kṛṣṇāṃ rohiṇīm iti śamyāprāsād vijānīyād etasmin kāle vidyotamāne sapradoṣam ahar anadhyāyaḥ | dahre &lsquo;pararātre stanayitnunā | ūrdhvam ardharātrād ity eke&rdquo; | asyārthaḥ: saṃdhāvanu ahorātrasaṃdhilakṣite kāle stanite meghadhvanau rātrim antarāṃ nadhīyīta | svapnaparyantaṃ svapnavarjanāntaṃ yāvat | ānyāyyād utthānād ity arthaḥ | upavyuṣam apavyuṣasi vidyuti dyotamānāyām | atha vā śamyāprāsaparimite deśe sthitā gauḥ kṛṣṇā lohiteti vā vijñāyate | yadāpararātre dyotamānāyāṃ vidyuti pradoṣasahitam ahar anadhyāyaḥ | dahre &lsquo;lpe &lsquo;pararātre stanayitnunā gargitena nimittena sapradoṣam ahar anadhyāyaḥ | atha vordhvam ardharātrāt stanayitnau jāte sapradoṣam ahar anadhyāya iti | manus tu nirghāgādiṣv ākālikam anadhyāyam āha |</p>
<pre><code>nirghāte bhūmicalane jyotiṣāṃ cāpasarjane |

etān ākālikān vidyād anadhyāyān ṛtāv api ||
</code></pre>
<p>ṛtāv api varṣāsv apīty arthaḥ | ākāliko nimittasamayaparyantaḥ | tathā |</p>
<pre><code>cauraur upaplute grāme saṃbhrame cāgnikārite |

ākālikam anadhyāyaṃ vidyāt sarvādbhuteṣu ca || iti |
</code></pre>
<p>tataś cākālikāhorātrayor vikalpaḥ | evaṃ kalpāntareṣv api | yamaḥ |</p>
<pre><code>śakradhvajanimitteṣu ulkāpāte tathaiva ca |

anadhyāyas trirātraṃ tu bhūmikampe tathaiva ca || **[189]**
</code></pre>
<p>vasiṣṭhaḥ: &ldquo;ulkāvidyutsamāse trirātram ulkāvidyutsajyotiṣam apartāv ākālikam&rdquo; | ulkāyāṃ vasante varṣāsu vidyuti dṛṣṭāyām sajyotiṣam anadhyāyaḥ | divety arthaḥ | apartāv uktād ṛttor anyatra vidyuty ulkāyāṃ vā dyotamānāyām akālike dvitīye &lsquo;hani darśanakālaṃ yāvad anadhyāyāḥ kartavya ity arthaḥ || 1.145 ||</p>
<p><em>api ca</em> |</p>
<pre><code>**pañcadaśyāṃ caturdaśyām aṣṭamyāṃ rāhusūtake |**
</code></pre>
<p>**	ṛtusaṃdhiṣu bhuktvā vā śrāddikaṃ pratigṛhya vā || 1.146 ||**</p>
<p>śuklakṛṣṇayoḥ pakṣayoḥ pañcadaśyāṃ caturdaśyām aṣṭamyāṃ ca tathā rāhusūtake candrasūryopagāga ṛtusaṃdhiṣu ṛtūnāṃ vasantādīnāṃ parasparasaṃdhiṣu śrāddhikaṃ bhuktvā pratigṛhya cāhorātram anadhāyaḥ kāryaḥ | rāhusūtakaṃ rāhudarśanam | śrāddhasaṃbaddhaṃ śrāddhikam | tatpakvaṃ bhuktvāmaṃ ca pratigṛhyāhorātraṃ nādhīyīta | nṛsiṃhapurāṇāt |</p>
<pre><code>mahānavamyāṃ dvādaśyāṃ bharaṇyām api caiva hi |

tathākṣatatṛtīyāyāṃ śiṣyān nādhyāpayed dvijaḥ ||

māghamāse tu saptamyāṃ rathākhyāyāṃ tu varjayet |

nīyamānaṃ śavaṃ dṛṣṭvā mahīsthaṃ vā dvijottamaḥ ||
</code></pre>
<p>mahānavamī, aśvayukśuklapakṣasya | mahādvādaśī kārtikaśukapakṣasya | bharaṇī proṣṭhapadyanantarā | akṣatatṛtīyā vaiśākhaśuklapakṣasya | rathākhyā saptamī māghaśuklapakṣasya | nādhīyītey anuvṛttau gautamaḥ: &ldquo;kārtikīphālgunyāṣādhīpaurṇamasīs tisro &lsquo;ṣṭakās trirātram anatyām eke&rdquo; | uktapaurṇamāsīprabhṛtitrirātram ity arthaḥ | aṣṭakāśabdenāṣṭakākarmāṅgabhūtaṃ saptamyāditrirātram upalakṣyate | antyāṣṭakā māghī | tām evānadhyayananimittām eka āhuḥ | pāiṭhīnasiḥ: &ldquo;pauṣaprabhṛtayaḥ kṛṣṇe bhavā tisro &lsquo;ṣṭakā mārgaśīrṣaprabhṛtaya ity eke&rdquo; | śaunakas tu: &ldquo;hemantaśiśirayoś caturṇām aparapakṣāṇām aṣṭamīṣv aṣṭakāḥ&rdquo; ity āha | śātātapaḥ:</p>
<pre><code>pañcadaśyāṃ caturdaśyām aṣṭakāsu mahotsave |

pradoṣe ca trayodaśyām aṣṭamyāṃ pratipady api || **[190]**

medhākāmas trayodaśyāṃ caturdaśyāṃ ca sarvadā |

saptamyāṃ ca pradoṣeṣu na smaren nāpi kīrtayet ||
</code></pre>
<p>manuḥ |</p>
<pre><code>pratigṛhya dvijo vidyān ekoddiṣṭasya ketanam |

tryahaṃ na kīrtayed brahma rājño rāhoś ca sūtake ||

yāvad ekānudiṣṭasya gandho lepaś ca tiṣṭhati |

viprasya viduṣo dehe tāvad brahma na kīrtayet ||
</code></pre>
<p>ketanaṃ nimantraṇam | ekānudiṣṭam ekoddiṣṭam | evaṃ ca rāhusūtaka ekāhatrirātrayor vikalpaḥ | rāhusūtakaṃ rāhudarśanam | ata eva hārītaḥ: &ldquo;upādhyāye rājani ca mṛte śrotriye ca mṛte sabrahmacāriṇi ca candrārakayo rāhudarśane śakradhvajapatana ācārye ca mṛte trirātram&rdquo; iti || 1.146 ||</p>
<p><em>kiṃ ca</em> |</p>
<pre><code>**paśumaṇḍūkanakulaśvāhimārjāramūṣakaiḥ |**
</code></pre>
<p>**	kṛte &lsquo;ntare tv ahorātraṃ śakrapāte tathōcchraye || 1.147 ||**</p>
<p>antaraṃ śiṣyopādhyāyayor madhyato gamanam | tasmin paśumaṇḍūkadibhiḥ kṛte &lsquo;horātram anadhyāyaḥ | madhyagamanāt prabhṛti sūryodayaṃ yāvad ity arthaḥ | tathā śakrapāte śakrocchāyopalakṣite kāle | proṣṭhapadyanantaraṃ bharaṇyāṃ śrakrapātaḥ | proṣṭhapadasyaiva śukladvādaśyāṃ śakrocchrāyaḥ | tad āha gargaḥ |</p>
<pre><code>siṃhaṃ gate dinakare sitacārupakṣe haryādyapādam upagacchati vai śaśāṅke |

uttiṣṭhate vividhamandiravṛndavandyo yāmyāṃ tato diśi niṣīdati vajrapāṇiḥ || iti |
</code></pre>
<p>atra ca hariśabdena haridaivataṃ śravaṇam upalakṣyate | tad api ca pradarśanārtham | yataḥ sa evāha |</p>
<pre><code>dvādaśyāṃ tu site pakṣe māsi proṣṭhapade tathā |

sakram utthāpayed rājā visvaśravaṇavāsave || iti |
</code></pre>
<p>viśvaśabdena vaiśvadevam uttarāṣāḍhānakṣatram upalakṣyate | vāsavaśabdena vasudaivataṃ dhaniṣṭhānakṣatram | tena dvādaśyām eva śakrocchrāyaḥ | gautamaḥ: <strong>[191]</strong> &ldquo;antarāgamane punar upasadanam | śvanakulamaṇḍukamārjārāṇāṃ tryaham upavāso vipravāsaś ca | prāṇāyāmo ghṛtaprāśanaṃ cetareṣām | śmaśānādhyayane caivam&rdquo; | yena kenacid antarā gamane kṛta upasadanaṃ kāryam | upasadanaṃ ca pāṇinā pāṇim upasaṃgṛhyetyādinā yat pratyahaṃ vihitaṃ tad eva punaḥ kartavyam | śvādyantarāgamane trirātram upavāsaḥ | tryahaṃ ca vivased iti | yat tu vasiṣṭhaḥ: &ldquo;adhīyānānām antarāgamane &lsquo;horātram abhojanam | trirātram anabhiṣeko vivāsā(sa)ś cānyonyena śvamārjāranakulaśīghragāṇāṃ tv ahorātram&rdquo; ity āha, tat trirātropavāsāsamarthaviṣayam | prāṇāyāmo ghṛtaprāśanaṃ cetareṣām iti | śvādivyatiriktānām antarāgamana ity arthaḥ || 1.147 ||</p>
<p><em>kiṃ ca</em> |</p>
<pre><code>**śvakroṣṭugardabholūkasāmabāṇārtaviḥsvane |**
</code></pre>
<p>**	amedhyaśavaśūdrāntyaśmaśānapatitāntike || 1.148 ||**</p>
<p>**	deśe &lsquo;śucāv ātmani ca vidyutstanitasaṃplave |**</p>
<p>**	bhuktvārdrapāṇir ambho&rsquo;ntar ardharātre &lsquo;timārute || 1.149 ||**</p>
<p>**	pāṃsuvarṣe diśāṃ dāhe saṃdhyānīhārabhītiṣu |**</p>
<p>**	dhāvataḥ pūtigandhe ca śiṣṭe ca gṛham āgate || 1.150 ||**</p>
<p>**	kharoṣṭrayānahastyaśvanauvṛkṣeriṇarohaṇe |**</p>
<p>**	saptatriṃśad anadhyāyān etāṃs tātkālikān viduḥ || 1.151 ||**</p>
<p>śvādīnāṃ niḥsvane śabde śrūyamāṇe tatkālam anadhyāyaḥ | kroṣṭā gomāyuḥ | ulūko &lsquo;maṅgalyapakṣī | bāṇo vīṇāviśeṣaḥ | ārto duḥkhitaḥ | śvādayaḥ prasiddhāḥ | tathāmedhyādīnām antike saṃnidhāne | antyaḥ śudrān niṣkṛṣṭaḥ | tathā deśasyātmanaś cāśauce, tathā vidyutsaṃplave | saṃplavaḥ punaḥ punar bhavanam | tathā bhuktvā yāvad ārdrapāṇiḥ | tathāmbhaso madhye, ardharātre rātrer madhame yāmadvaye ca, tathātimārute &lsquo;tiśayena vāti vāyau | tathā pāṃsuvarṣe &lsquo;dbutaviśeṣe diśāṃ dāhe ca tathā saṃdhyayoḥ, tathā nīhāre dhūmikāyāṃ, bhītau ca caurādikṛtāyām | tathā ghāvato &lsquo;nadhyāyaḥ | tathā pūtigandhe, tathoktalakṣaṇe śiṣṭe gṛham āgate, kharādīnām ārohaṇe ca | yānaṃ rathādi | iriṇam ūṣaram | etāñ śvakroṣṭuprabhṛtiniḥsvanādinimittān saptatriṃśad andhāyāṃs tātkālikān nimittakāle kartavyān vidur munayaḥ | atra viśeṣaḥ | tathā manuḥ |</p>
<p><strong>[192]</strong>	sāmadhvanāv ṛgyajuṣī nādhīyīta kadācana |</p>
<p>anadhyāyānuvṛttau baudhāyanaḥ: &ldquo;nṛtyagītavāditraruditaśabdeṣu tāvantaṃ kālam ārtau ca&rdquo; | āpastambaḥ: &ldquo;śmaśāne sarvataḥ śamyāprāsāt | śmaśānavac chūdrapatitau samānāgāra ity eke | śūdrāyāṃ tu prekṣaṇapratiprekṣaṇayor anadhyāyaḥ | brahmādhyeṣyamāṇo malavadvāsasecchan saṃbhāṣituṃ brāhmaṇena saṃbhāṣya tayā saṃbhāṣeta saṃbhāṣya tu brāhmaṇenaiva saṃbhāṣyādhīyīta&rdquo; | yamaḥ |</p>
<pre><code>śleṣmāntakasya chāyāyāṃ śalmaler madhukasya ca |

kadācid api nādhyeyaṃ kovidārakapitthayoḥ |
</code></pre>
<p>tathā |</p>
<pre><code>na saṃgrāme na senāyāṃ vivāde kalahe tathā |
</code></pre>
<p>hārītaḥ: &ldquo;brāhmaṇāgamane &lsquo;rghyādīni datvānujñāpyādhīyīran&rdquo; | tathā |</p>
<pre><code>na vṛkṣastho na tīrthastho na cāpsu na sabhāsu ca |

bahusaṃkīrṇamadhe ca nādhīyīta kacācana ||

śayānaḥ prauḍhapādaś ca kṛtvā caivāvasakthikām | \
nādhīyītāmiṣaṃ jagdhvā sūtakānnādyam eva ca ||
</code></pre>
<p>tathā |</p>
<pre><code>śvakharoṣṭre ca rudati paṅktau na ca paṭhed dvijaḥ |

nādhīyīta śmaśānānte grāmānte govraje 'pi vā ||
</code></pre>
<p>tathā |</p>
<pre><code>rudhire ca srute gātrāc chastreṇa ca parikṣate |
</code></pre>
<p>gautamaḥ: &ldquo;ūrdhvaṃ bhojnād utsave prādhītasya niśāyāṃ caturmuhūrtaṃ nityam eke nagarotsave | upanayanād ūrdhvaṃ bhojanād ahorātram anadhyāyaḥ prādhītasyādhyayane prathamaṃ pravṛttasya bhojanād ūrdhvam anutsave &lsquo;pi pūrvavad anadhyāyaḥ&rdquo; | niśāyāṃ caturmuhūrtam | etac ca trayodaśyām | tathā ca uśanā: &ldquo;trayodaśyāṃ prathamāṃś caturo muhūrtān nādhīyīta&rdquo; | tasyānadhyāya ity anuvṛttau vasiṣṭhaḥ: &ldquo;mithunavyapetāyāṃ ca śayyāyāṃ vāsasā ca mithunavyapetenānirṇiktena&rdquo; iti | sarve caite &lsquo;nadhyāyā dharmanaipuṇakāmena vidyānaipuṇakāmena ca varjanīyāḥ, pratyavāyāviśeṣāt | tathā ca yamaḥ |</p>
<p><strong>[193]</strong>	chidrāny āhutir dvijātīnām adhyāyān manīṣiṇaḥ |</p>
<pre><code>chidrebhyaḥ sravati brahma brāhmaṇena yad arjitam ||

āyuḥ prajāṃ paśūn medhāṃ kṛntāmi sukṛtaṃ ca yat |

anadhyāyeṣv abhyasato brahma vyāharatas tathā ||
</code></pre>
<p>yat tu manuvacanam,</p>
<pre><code>dvāv eva varjayen nityam anadhyāyau prayatnataḥ |

svādhyāyabhūmiṃ cāśuddhām ātmānaṃ cāśuciṃ dvijaḥ ||
</code></pre>
<p>iti, tad brahmayajñādhyayanaviṣayam, tatprakaraṇādhītavacanamūlatvāt | brahmayajñaṃ prakṛtya hi taittirīyakāḥ samāmananti: &ldquo;tasya vā etasya yajñasya dvāv anadhyāyau yad ātmāśucir yad deśaḥ&rdquo; iti || 1.148–151 ||</p>
<p><em>evam anadhyāyān uktvā prakṛtam āha</em> |</p>
<pre><code>**devartviksnātakācāryarājñāṃ chāyāṃ parastriyāḥ |**
</code></pre>
<p>**	nākrāmed raktaviṇmūtraṣṭhīvanodvartanāni ca || 1.152 ||**</p>
<p>devādīnāṃ chāyāṃ raktādīni ca nākrāmen nādhitiṣṭhet | ṛtvigācāryayoḥ snātakopādānenaiva grahaṇasiddhau pṛthagupādānāt snātakaśabdo &lsquo;cirasamāvṛtte vartate | yad vā ṛtvigācāryābhyām anyasnātakasya chāyāyām anākramaṇa(ṃ?) mantavyam | devā devapratimāḥ | ṣṭhīvanaṃ mukhapracyutaṃ lālādi | udvartanam aṅgotsādanadravyam | atra manuḥ |</p>
<pre><code>devatānāṃ guro rājñaḥ snātakācāryayos tathā |

nākrāmet kāmataś chāyāṃ babhruṇo dīkṣitasya ca ||
</code></pre>
<p>babhru kapilaṃ gavādi yamaḥ |</p>
<pre><code>devadvijaguruprājñasnātakācāryamantriṇām |

nākrāmet krāmataś chāyāṃ kapilasya ca guror api ||

svāṃ tu nākrāmec chāyāṃ klībena patitena ca |

caṇḍālena dviṣadbhiś ca nityaṃ rogānvitena ca ||
</code></pre>
<p>viṣṇuḥ: &ldquo;brāhmaṇadevagurubandhudīkṣitānāṃ chāyāṃ nātikrāmet&rdquo; | prasaṅgād anyad apy ucyate, tatra manuḥ |</p>
<pre><code>madhyaṃdine ca rātrau ca śrāddhaṃ bhuktvā ca sāmiṣam |

saṃdhyayor ubhayoś caiva na seveta catuṣpatham || **[194]**
</code></pre>
<p>tathā |</p>
<pre><code>vairiṇaṃ nopaseveta sahāyāṃś caiva vairiṇaḥ |

adhārmikaṃ taskaraṃ ca parasyaiva ca yoṣitam ||
</code></pre>
<p>śaṅkhalikhitau: &ldquo;noddhatakuhakaiḥ sahaikatas tiṣṭhet&rdquo; || 1.152 ||</p>
<p><em>kiṃ ca</em> |</p>
<pre><code>**viprāhikṣatriyātmāno nāvajñeyāḥ kathaṃcana |**
</code></pre>
<p>viprasarpakṣatriyā ātmā ca nāvamantavyāḥ | atra manuḥ |</p>
<pre><code>kṣatriyaṃ caiva sarpaṃ ca brāhmaṇaṃ ca bahuśrutam |

nāvamanyeta vai bhūṣṇuḥ kṛśān api kadācana ||

etat trayaṃ hi puruṣān nirdahaty avamānitam |

tasmād etat trayaṃ nityaṃ nāvamanyeta buddhimān ||

nātmānam avamanyeta pūrvābhir asamṛddhibhiḥ |

ātmānaṃ na śaped roṣān nirukko na svaped divā ||

na naktaṃ vilikhed bhūmiṃ gāś ca rātrau na saṃspṛśet ||
</code></pre>
<p>tathā |</p>
<pre><code>brāhmaṇān nṛpatīn vṛddhān svāṃś ca śāntāñ śiśūn api |

nākrośen nāvamanyeta pūjayed daivataṃ tathā ||
</code></pre>
<p>kiṃ ca |</p>
<pre><code>**ā mṛtyoḥ śriyam ākāṅkṣen na kiṃcin marmaṇi spṛśet || 1.153 ||**
</code></pre>
<p>yāvajjīvaṃ sriyam anvicchet | tataś ca tāṃ durlabhāṃ matvā tadupāyānuṣṭhāne mandādareṇa na bhavitavyam iti tātparyārthaḥ | tathā ca kam api śatrum udāsīnaṃ vā marmaṇi na spṛśet | paradoṣaprakāśanaṃ varjayed ity arthaḥ | tathā ca manuḥ |</p>
<pre><code>hīnāṅgān atiriktāṅgān vidyāhīnān vayo'tigān |

rūpadraviṇahīnāṃś ca jātihīnāṃś ca nākṣipet || 1.153 ||
</code></pre>
<p><em>api ca</em> |</p>
<pre><code>**dūrād ucchiṣṭaviṇmūtrapādāmbhāṃsi samutsṛjet |**
</code></pre>
<p>dūrato gṛhād ucchiṣṭādīni prakṣipet ||</p>
<p><em>kiṃ ca</em> |</p>
<pre><code>**śrutismṛtyuditaṃ samyaṅ nityam ācāram ācaret || 1.154 ||**
</code></pre>
<p>tathācāro nāma laukikakarmāśrayaḥ puruṣaniḥśreyasopakārasya vidhiḥ <strong>[195]</strong> pratiṣedho vā | tatra śrutivihitā ācārā golakṣaṇaprabhṛtayaḥ | yathā kartarī karṇakartavya ityādayaḥ | ācāraviṣayāṇi tu smṛtivākyāni pradarśyante | tatra vyāsaḥ |</p>
<pre><code>śrīkāmaḥ sarvadā snānaṃ kurvītāmalakair naraḥ |

saptamīṃ pañcamīṃ caiva parvakālaṃ vivarjayet ||
</code></pre>
<p>parvātrāmāvāsyā | yad āha sa eva |</p>
<pre><code>amāvāsyānavamyoś ca saptamyāṃ ca viśeṣataḥ |

dhātrīphalāni yatnena dūrataḥ parivarjayet ||
</code></pre>
<p>dhātrī — āmalakī | tathā |</p>
<pre><code>saptamyāṃ na spṛśet tailaṃ nīlavastraṃ na dharayet |

na dhātryāmalakaiḥ snāyān na kuryāt kalahaṃ naraḥ ||

vīryahāniḥ prajāhānir yaśohānis tathaiva ca |

hanty etat tritayaṃ yasmāt tasmād dhātrīṃ vivarjayet ||
</code></pre>
<p>tathā |</p>
<pre><code>ṣaṣṭhy aṣṭamī pañcamī pakṣadvayacaturdaśī |

atra saṃnihitaṃ pāpaṃ taile māṃse kṣure bhage ||

ṣaṣṭyāṃ tailam anāyuṣyam aṣṭamyāṃ piśitaṃ tathā |

caturdarśyāṃ kāmabhogam amāvāsyā kṣurakriyā ||

māṃsāśane pañcadaśī tailābhyaṅge caturdaśī |

aṣṭamī grāmyadharme ca jvalantam api pātayet ||
</code></pre>
<p>grāmyadharmo maithunam |</p>
<pre><code>tailaṃ na saṃspṛśed āmaṃ vṛkṣādīṃś chedayen na ca |

pakṣādau ca ravau ṣaṣṭhyāṃ viriktāyāṃ tathā tithau ||

daśamyāṃ tailam apṛṣṭvā na snāyād avicakṣaṇaḥ |

catvāri tasya naśyanti āyuḥ prajñā yaśo dhanam ||

mohāt pratipadaṃ ṣaṣṭhīṃ kuhūṃ raktāṃ tathā tithim |

tailenābhyajyamānas tu caturbhir apahīyate ||

pañcamīṃ daśamīṃ caiva paurṇamāsīṃ trayodaśīm |

tṛtīyāṃ caiva yas tailaṃ naraḥ samupasevate ||

abhyaṅgāt sparśanād vāpi bhakṣaṇāc ca tathaiva ca |

caturṇāṃ tasya vṛddhiḥ syād dhanāpatyabalāyuṣām || **[198]**
</code></pre>
<p>vṛddhamanuḥ |</p>
<pre><code>āhāraṃ maithunaṃ nidrāṃ saṃdhyākāle vivarjayet |

karma vādhyayanaṃ vāpi tathā dānapratigrahau ||

āhārād vyādhim āpnoti garbho raudraś ca maithunāt |

svapanaḥ syād alakṣmīkaḥ karma caivātra niṣphalam ||

adhyetā narakaṃ yāti dānān nāpnoti tatphalam |

pratigrahī bhavet pāpī tasmāt saṃdhyāsu varjayet ||
</code></pre>
<p>śātātapaḥ |</p>
<pre><code>amā vai somavāreṇa ravivāreṇa saptamī |

caturthī bhaumavāreṇa viṣuvatsadṛśaṃ phalam ||

amāvāsyā bhaved vāro yadā bhūmisutasya vai |

jāhnavīsnānamātreṇa gosahasraphalaṃ bhavet ||
</code></pre>
<p>vṛddhavasiṣṭhaḥ |</p>
<pre><code>sarveṣām eva varṇānāṃ sūtakaṃ rāhudarśane |

sacailaṃ ca bhavet snānaṃ sūtakānnaṃ ca varjayet ||
</code></pre>
<p>sūtakānnaṃ rāhusūtakānnam | tathā |</p>
<pre><code>tridaśāḥ sparśasamaye tṛpyanti pitaras tathā |

manuṣyā madhyakāle ca mokṣakāle ca rākṣasāḥ ||
</code></pre>
<p>sparśakāla eva devapitṛdai(de)vatyaṃ karma kuryād ity arthaḥ | tathā |</p>
<pre><code>pracchannāni ca dānāni jñānaṃ ca nirahaṃkṛtam |

tapāṃsi ca suguptāni teṣāṃ phalam anantakam ||
</code></pre>
<p>tathā |</p>
<pre><code>ekā gauḥ svasthacittasya āturasya ca yacchatam |

sahasraṃ mriyamānasya tac ca tāni ca tatsamam ||
</code></pre>
<p>tathā |</p>
<pre><code>kanakāśvatilā nāgā dāsīgṛhamahīrathāḥ |

kanyakā kapilā ceti mahādānāni vai daśa ||

datvā yo 'nusmared dānaṃ pratigṛhya ca yācate |

ubhau tau narakaṃ yātaḥ pratigrāhakayācakau ||
</code></pre>
<p>anusmaraṇaṃ paścāttāpaḥ | tathā |</p>
<pre><code>sarvatra guṇavaddānaṃ śvapākādiṣv api sthitam |

deśe kāle vidhānena pātre dattaṃ viśeṣataḥ ||
</code></pre>
<p><strong>[199]</strong>	asato &lsquo;pi samādāya sādhubhyo yaḥ prayacchati |</p>
<pre><code>dhanasvāminam ātmānaṃ sa tārayati dustarāt ||
</code></pre>
<p>tathā |</p>
<pre><code>dvāv evāpsu praveṣṭavau gale baddhvā mahāśilām |

dhanavantam adātāraṃ daridraṃ cātapasvinam ||
</code></pre>
<p>tathā |</p>
<pre><code>upāvṛttasya pāpebhyo yas tu vāso guṇaiḥ saha |

upavāsaḥ sa vijñeyaḥ sarvabhogavivarjitaḥ ||

puṣpālaṃkāravastrāṇi gandhamālyānulepanam |

upavāse na duṣyet tu dantadhāvanavarjitam ||

upavāse tathā śrāddhe na khāded dantadhāvanam |

dantānāṃ kāṣṭhasaṃyogo hanti sapta kulāni vai ||
</code></pre>
<p>tataś ca patrādinopavāse dantadhāvanaṃ kāryam | śrāddhe bhoktā ca na tu kāṣṭhena | devalaḥ |</p>
<pre><code>brahmacaryaṃ tathā śaucaṃ satyam āmiṣavarjanam |

vrateṣv etāni catvāri variṣṭhānīti niścayaḥ ||

strīṇāṃ tu pre(vī)kṣanāt sparśāt tābhiḥ saṃkathanād api |

niṣyandate brahmacaryaṃ na dāreṣv ṛtusaṃkramāt ||
</code></pre>
<p>atrāyam arthaḥ: strīṇāṃ parastrīṇāṃ vīkṣaṇāt svabhāvena cittenety arthaḥ | tābhir anyastrībhir eva saṃkathanāt saṃyogapralāpāc ca brahmacaryaṃ daśamyādyupavāsanimittaṃ niṣyandate naśyatīty arthaḥ | na dāreṣv ṛtusaṃkramād iti | dāreṣu vīkṣaṇāt sparśāt saṃkathanāt svagṛhavyavahārakathāprapañcāc ca tad brahmacaryaṃ na naśyati, tathartusaṃkramāt | saṃkramaṇaṃ saṃtānotpādanārthaṃ saṃbhoga ṛtoḥ saṃkramas tasmād api vratādau sevyamānād brahmacaryaṃ na niṣyandate na naśyatīti | svadāreṣu vīkṣaṇāder brahmacaryaniṣyandābhāva upavāseṣv asidhārāvratanimittatvād iti |</p>
<pre><code>asakṛjjalapānāc ca tāmbūlasya ca bhakṣaṇāt |

upavāsaḥ praduṣyet tu divā svāpāc ca maithunāt ||
</code></pre>
<p>maithunaṃ cātrartukālavyatiriktaviṣayam |</p>
<pre><code>sāyam ādyantayor ahnoḥ sāyaṃ prātaś ca madhyame |

dharmopavāsī kurvīta naiva bhakacatuṣṭayam ||
</code></pre>
<p>dharmagrahaṇaṃ prāyaścittasya vyudāsārtham |</p>
<p><strong>[200]</strong>	daśamyām ekabhaktas tu māṃsamaithunavarjitaḥ |</p>
<pre><code>ekādaśyām upavaset pakṣayor ubhayor api ||

gṛhītvaudumbaraṃ pātraṃ vāripūrṇam udaṅmukhaḥ |

upavāsaṃ tu gṛhṇīyād yad vā saṃkalpayed budhaḥ ||

devatās tasya tuṣyanti kāmitaṃ tasya sidhyati |

anyathā tu vṛthā martyāḥ kliśyanti svalpabuddhayaḥ ||
</code></pre>
<p>audumbaraṃ tāmram | yad vopavāsād anyad vrataṃ saṃkalpayed ity arthaḥ |</p>
<pre><code>ekādaśyāṃ nirāhāro bhūtvāham apare 'hani |

bhokṣyāmi puṇḍarīkākṣaḥ gatir mama bhavācyuta ||
</code></pre>
<p>purāṇāt |</p>
<pre><code>keśavo mārgaśīrṣe syāt pauṣe nārāyaṇaḥ smṛtaḥ |

mādhavo māghamāse tu govindaḥ phālgune tathā ||

caitre māse bhaved viṣṇur vaiśākhe madhusūdanaḥ |

trivikramo jyeṣṭhamāsa āṣāḍhe vāmano bhavet ||

śrāvaṇe śrīdharo jñeyo kṛṣīkeśas tataḥ param |

padmanābhaś cāśvayuje tato dāsodaro mataḥ ||

sarveṣv eva tu maseṣu narakārir malimluce |

śrīr vai vāgīśvarīkāntākriyāśaktivibhūtayaḥ ||

icchā prītī ratiś caiva māyā dhīr mahimeti ca |

etābhiḥ śaktibhiḥ śukladvāsaśīṣu saha kramāt ||

vāsudevo dvādaśasu pūjanīya upoṣitaiḥ |

tathaiva kṛṣṇapakṣe tu śaktiyukto 'rcyate dvijaiḥ ||

kṛṣṇo 'nanto 'cyutaś cakrī vaikuṇṭho 'tha janārdanaḥ |

upendro yajñapuruṣo vāsudevas tathā hariḥ ||

yogīśvaro dvādaśamaḥ(kaḥ) puṇḍarīkākṣa eva ca |

rukmiṇī ca priyā prītiḥ śaktiḥ siddhiś ca pañcamī ||

tathā śrīr mahimā lakṣmīḥ kāntiś ca navamī matā |

prāptiḥ prākāmyasaṃjñā ca laghimā dvādaśī smṛtā ||
</code></pre>
<p>tathā |</p>
<pre><code>uccārayed vratasyānte devasya purataḥ sthitaḥ |

ajñānatimirāndhasya vratenānena keśava ||
</code></pre>
<p><strong>[201]</strong>	prasādābhimukho bhūtvā jñānacakṣuḥprado bhava |</p>
<pre><code>yaj janmanaḥ prabhṛti dehalayāntam ajñaḥ pāpaṃ karomi vapuṣā manasā ca vācā |

kleśopatāpitamatis tripadais trirūpaṃ tan nāśayācyuta mama vratasuprasanna ||

ajñānāndhena yat kiṃcin mayā khaṇḍaṃ vrataṃ kṛtam |

bhagavaṃs tvatprasādena tad akhaṇḍam ihāstu me ||

yathākhaṇḍaṃ jagat sarvaṃ tvam eva puruṣottama |

tathā khaṇḍam akhaṇḍaṃ me vrataṃ bhavatu keśava || iti |
</code></pre>
<p>tathā |</p>
<pre><code>na śaṅkhena pibet toyaṃ nāśnīyāt kūrmasūkarau |

ekādaśyāṃ na bhuñjīta pakṣayor ubhayor api ||
</code></pre>
<p>etat putravadgṛhivyatiriktaviṣayam | yata uktaṃ smṛtyantare |</p>
<pre><code>kṛṣṇapakṣe tu saṃkrāntyāṃ grahaṇe vāpi putravān |

upavāsaṃ na kurvīta sutabandhudhanakṣayāt ||
</code></pre>
<p>matsyapurāṇāt |</p>
<pre><code>dinakṣaye 'rkasaṃkrāntyāṃ grahaṇe candrasūryayoḥ |

upavāsaṃ na kurvīta putrapautrasamanvitaḥ ||
</code></pre>
<p>kūrmapurāṇāt |</p>
<pre><code>saṃkrāntyāṃ kṛṣṇapakṣe ca raviśukradine tathā |

ekādaśyāṃ na kurvīta upavāsaṃ sapāraṇam || 
</code></pre>
<p>ityādi | yat tu,</p>
<pre><code>brahmahā sa surāpaḥ syāt svasteyī gurutalpagaḥ |

vivecayati yo mohād ekādaśyau sitāsite ||
</code></pre>
<p>iti purāṇavacanam, yat tu (cca) viṣṇudharmottare,</p>
<pre><code>atikrāmati yo mohād ekādaśyāu sitāsite |

upavāse sa mūḍhātmā viṣṇulokaṃ na paśyati ||
</code></pre>
<p>iti, yac ca matsyapurāṇam,</p>
<pre><code>ekādaśyāṃ nirāhāro yo bhuṅkte dvāsaśīdine |

śukle vā yadi vā kṛṣṇe tadvrataṃ vaiṣṇavaṃ mahat ||
</code></pre>
<p>iti, tat putravadgṛhasthavyatiriktaviṣayam | yathā kṛṣṇaikādaśyādau putravato gṛhasthasyānadhikāraḥ, tathā dinakṣaye &lsquo;pi | tad uktaṃ kūrmapurāṇe |</p>
<p><strong>[202]</strong>	dvau tithyantāv ekavāre yasmin syāt sa dinakṣayaḥ |</p>
<pre><code>tasmin snānaṃ japo homo nopavāso gṛhāśrame ||
</code></pre>
<p>prakrāntaikādaśīvratasyāsāmarthye varāhapurāṇam |</p>
<pre><code>asāmarthye śarīrasya vrate ca samupasthite |

kāreyed dharmapatnīṃ vā putraṃ vā niyamānvitam ||
</code></pre>
<p>ekādaśīvrataṃ sūtake mṛtake &lsquo;pi na tyājyam | yat uktaṃ tatraiva |</p>
<pre><code>paramāpadam āpanno harṣe vā samupasthite |

sūtake mṛtake caiva na tyājyaṃ dvādaśīvratam ||
</code></pre>
<p>tathā |</p>
<pre><code>sūtake 'pi naraḥ snātvā praṇamya manasā harim |

ekādaśyāṃ na bhuñjīta vratam evaṃ na lupyate ||

dvādaśyāṃ tu tathā bhuktvā sūtakānte janārdanam |

pūjayitvā vidhānena bhojayec ca dvijottamam ||

mṛtake 'pi na bhuñjīta ekādaśyāṃ sadā naraḥ |

dvādaśyāṃ tu samaśnīyāt snātvā viṣṇuṃ praṇamya ca ||
</code></pre>
<p>ekādaśīvratasya kathaṃcid atikrame yat kāryaṃ tad varāhapurāṇa evoktam |</p>
<pre><code>ekādaśī viplutā cet parato dvādaśī sthitā |

upoṣyā dvādaśī tatra yadīcchet paramaṃ padam ||
</code></pre>
<p>viplutā kenāpi hetunātikrāntopavāsā | nityaṃ caikādaśīvratam iti tatraivoktam |</p>
<pre><code>ekādaśyāṃ na bhuñjīta pakṣayor ubhayor api |

ekādaśyāṃ tu bhuñjāno viṣṇulokaṃ na paśyati || iti |
</code></pre>
<p>kāmyasyāpy asamāpane doṣam āha |</p>
<pre><code>parigṛhya vrataṃ samyag ekādaśyām upoṣaṇam |

na samāpayate yas tu sa yāti narakaṃ naraḥ ||
</code></pre>
<p>vratāntare &lsquo;py āha |</p>
<pre><code>yo gṛhītvā vrataṃ mohād ekādaśyādikaṃ naraḥ |

na samāpayate tasya gatiḥ gatiḥ pāpīyasī bhavet ||
</code></pre>
<p>anutpannaputreṇāviśeṣeṇaivaikādaśīvrate prakrānte sati putre jāte pratiṣiddhopavāsareṣu yat kartavyaṃ tad uktaṃ vāyupurāṇe |</p>
<p><strong>[203]</strong>	upavāsaniṣedhe tu bhakṣyaṃ kiṃcit prakalpayet |</p>
<pre><code>na duṣyaty upavāsena upavāsaphalaṃ bhavet ||
</code></pre>
<p>bhakṣyaprakalpanam iti (mapi) tatraivoktam |</p>
<pre><code>naktaṃ haviṣyānnam anodanaṃ vā phalaṃ tilāḥ kṣīram athāmbu vājyam |

yat pañcagavyaṃ yadi vāpi vāyuḥ praśastam atrottaram uttaraṃ ca ||
</code></pre>
<p>naktaṃ cā(ca) niyata eva kāle kāryam,</p>
<pre><code>yadā tu pāṅmukhī chāyā puruṣād dviguṇā bhavet |

tadā naktaṃ vijānīyād anaktaṃ tv anyathā bhavet ||
</code></pre>
<p>iti smṛtyantaradarśanāt | yad api smṛtyantarm uktam (?),</p>
<pre><code>ekādaśyāṃ na bhuñjīta pakṣayor ubhayor api |

vanasthayatidharmo 'yaṃ śuklām eva sadā gṛhī ||
</code></pre>
<p>iti, tatrāpi gṛhiśabdaḥ putravadgṛhiviṣayaḥ, pūrvoktavacanānurodhāt | vanasthādiśabdaḥ pradarśanārthaḥ | tenāputraṃ gṛhiṇam api saṃgṛhṇāti | dinakṣayaviśeṣe naktavidhim āha |</p>
<pre><code>ekādaśī kalā mātrā dvādaśī ca kṣayaṃ gatā |

kṣīṇā sā dvādaśī jñeyā naktaṃ tatra vidhīyate ||
</code></pre>
<p>putravadgṛhiviṣayaś cāyaṃ niyamaḥ | aputras tūpavased eva | tad uktaṃ purāṇe |</p>
<pre><code>ekādaśī dvādaśī ca rātryante ca trayodaśī |

tatra kratuśataṃ puṇyaṃ trayodaśyāṃ tu pāraṇam || iti |

daśamy ekādaśī viddhā dvādaśī ca kṣayaṃ gatā |

naktaṃ tatra prakurvīta nopavāso vidhīyate ||
</code></pre>
<p>ayam arthaḥ — ekādaśīdine daśamī vidyate dvādaśīdine tu naikādaśī trayodaśīdine ca na dvādaśī tatra naktaṃ kuryān nopavāsam iti | iti ślokadvaya eka eva viṣayo &lsquo;putravatputravadgṛhibhedenokta iti vicāryam | yadā punaḥ saṃpūrṇaikādaśī bhūtvā dvitīyadine punar bhavet | tṛtīyadine ca dvādaśī tadā pūrvām ekādaśīṃ hitvā dvitīyām upavaset | yad uktaṃ smṛtyantare,</p>
<p><strong>[204]</strong>	kalā kāṣṭhāpi dvādasyā yadi yād apare &lsquo;hani |</p>
<pre><code>dvādaśa dvādaśīh(rha)nti pūrvasyām pāraṇe kṛte || iti |
</code></pre>
<p>asminn eva viṣaye yadi tṛtīye &lsquo;hani dvādaśī na dṛśyate tadā gṛhiṇaḥ pūrvasyām ekādaśyām upavāsaḥ | yater uttarasyām | yad uktaṃ purāṇe,</p>
<pre><code>saṃpūrṇaikādaśī yatra prabhāte punar eva sā |

uttarāṃ tu yatiḥ kuryāt purvām upavased gṛhī ||
</code></pre>
<p>asminn eva viṣaye yateḥ pāraṇānugrahaṃ smarati |</p>
<pre><code>saṃpūrṇaikadaśī yatra prabhāte punar eva sā |

tatra kratuśataṃ puṇyaṃ trayodaśyāṃ tu pāraṇam || iti |
</code></pre>
<p>tathā ca skandapurāṇe |</p>
<pre><code>kalāpy ekādaśī yatra dvādasyanugatā bhavet |

dinakṣaye 'pi sā pūjyā yatīnām uttamā tithiḥ ||
</code></pre>
<p>yad api baudhāyanenoktam,</p>
<pre><code>kalāpy ekādaśī yatra parato dvādaśī bhavet |

tatra kratuśataṃ puṇyaṃ trayodaśyāṃ tu pāraṇam || iti,

ekādaśīṃ kalāyuktām upoṣya dvādaśīṃ naraḥ |

trayodaśyāṃ tu yo bhuṅkte viṣṇusāyujyam ṛcchati ||
</code></pre>
<p>iti, tad api yativiṣayam eva, viṣṇusāyujyaphalaśravaṇāt | kratuśatapuṇyavidhānaṃ tu stutiparaṃ na svārthavidhiparam | yad api skandapurāṇe |</p>
<pre><code>dinakṣaye 'rkasaṃkrāntyāṃ grahaṇe candrasūryayoḥ |

upavāsas tu kartavyo viṣṇusāyujyam i(ṛ)ccchati ||
</code></pre>
<p>iti, tad api putravadgṛhivyatiriktamumukṣupuruṣaviṣayam | ekasminn eva śloke caite ślokās trayodaśīpāraṇaniṣedhasūcakāḥ putravato gṛhasthasyeti jñeyam | iti atra gṛhasthayativyavsthā | yad api kūrmapurāṇe,</p>
<pre><code>dvispṛg ekādaśī yatra tatra saṃnihito hariḥ |

tām evopavaset kāmam akāmo viṣṇutatparaḥ ||
</code></pre>
<p>iti, tad api pūrveṇa samānaviṣayam | ye tu putriṇo gṛhiṇas teṣām asyāṃ naktavidhir ity anusaṃdheyam | daśamīṃ dvādaśīṃ ca yā spṛśati sā dvispṛk | <strong>[205]</strong> yat tu nāradenoktam,</p>
<pre><code>daśamīśeṣasaṃyuktām upoṣya dvādaśīṃ kila |

saṃvatsarakṛteneha naro dharmeṇa mucyate ||
</code></pre>
<p>iti, tathā,</p>
<pre><code>daśamyanugatā yatra tithir ekādaśī bhavet |

tatrāpatyavināśaḥ syāt paretya narakaṃ vrajet ||
</code></pre>
<p>iti, tad dvitīye &lsquo;hany ekādaśyāṃ satyāṃ veditavyam | tadabhāve tu putravatāṃ gṛhiṇāṃ daśamīviddhaikādaśyāṃ nakam anyeṣām upavāsa ity uktaṃ bhavet | ata eva mahābhāratam |</p>
<pre><code>daśamīśeṣasaṃyuktā gāndhāryā samupoṣitā |

tasyāḥ putraśataṃ naṣṭaṃ tasmāt tāṃ parivarjayet ||
</code></pre>
<p>śalyaparihāre tu phalam avikalam,</p>
<pre><code>viśalyā dvādaśī yatra tatra saṃnihito hariḥ |

upoṣyaikām api hi tāṃ garbhavāsaṃ na paśyati |
</code></pre>
<p>iti tatra smaraṇāt | yas tu trayodaśyāṃ pāraṇaniṣedho yathā kūrmapurāṇe tāvat,</p>
<pre><code>ekādaśyām upoṣyaiva dvādaśyāṃ pāraṇaṃ smṛtam |

trayodaśyāṃ na tat kuryād dvādaśadvādaśīkṣayāt ||
</code></pre>
<p>skandapurāṇe,</p>
<pre><code>upoṣyaikādaśīṃ yas tu taryodaśyāṃ tu pāraṇam |

karoti tasya naśyanti dvādaśyo dvādaśaiva tu ||
</code></pre>
<p>ityādiḥ, sa gṛhiviṣayaḥ | trayodaśīpāraṇaṃ yatraikādaśyām āśrīyamāṇāyāṃ prasajyate tāṃ gṛhī nopavased iti tasyārthaḥ | ata evoktam |</p>
<pre><code>uttarāṃ tu yatiḥ kuryāt pūrvām upavased gṛhī | iti |
</code></pre>
<p>yas tu trayodaśīpāraṇavidhiḥ, yathā tāvad baudhāyanīye,</p>
<pre><code>kalāpy ekādaśī yatra parato dvādaśī bhavet |
</code></pre>
<p>ityadiḥ, sa brahmacārivanasthaviṣayaḥ | ekādaśīdvaidhe sati dvitīyaikādaśī vrātyādinā kāryeti tasya tātparyam | trayodaśīpāraṇaniṣedhaś codayavyāpinyāṃ dvādaśyām asatyāṃ veditavyaḥ, na punas tasyāṃ satyām api trayodaśīsamaye pāraṇanivāraṇaparaḥ | tathā saty adṛṣṭārthaḥ syāt | anyathā punar ekādaśīdvaidhe saty ekasyāṃ gṛhiṇopavasaḥ kārya ity apekṣitārthavidhāyakaḥ san dṛṣṭārthaḥ | <strong>[206]</strong> mārkaṇḍeyaḥ |</p>
<pre><code>ekabhaktena naktena tathaivāyācitena ca |

upavāsena dānena na nirdvādaśiko bhavet ||
</code></pre>
<p>atraikabhaktādividhānam upavāsāsamarthaṃ pratiṣiddhopavāsaṃ vā prati draṣṭavyam | putravato gṛhiṇo yasyām ekādaśyāṃ kṛṣṇapakṣārkasaṃkrāntidinakṣayavaśād upavāso viṣiddhas tasyām api kṛcchrādyanuṣaṅgaprāptau na niṣidhyate | yad āha smṛtimīmāṃsāyāṃ jaiminiḥ,</p>
<pre><code>āditye 'hani saṃkrāntau grahaṇe candrasūryayoḥ |

upavāso na kartavyo gṛhiṇā putriṇā tathā ||

tannimittopavāsasya niṣedho 'yam upāhṛtaḥ |

nānuṣaṅgakṛto grāhyo yater nityam upoṣaṇam || iti |
</code></pre>
<p>tannimittopavāsasyety ayaṃśabdaḥ prakṛtatvād ekādaśīviṣayaḥ, na śuddhādityā(tya)dinādiviṣayaḥ | ādityadinasaṃkrāntyor ekādaśyupavāsaniṣedhaṃ prati nimittatvenātropādād dhy aprakṛtatvam | rāhudarśanasya tv ekādaśyām asaṃbhavāt pṛthag evopavāsaniṣedhahetutvam | tan na kṛcchrādyanuṣaṅgaprāptopavāsakṛto niṣedho &lsquo;tra grāhyaḥ | yataḥ parivrājakasya nityam aniṣiddham upoṣaṇam |</p>
<pre><code>&lt;span style=&quot;text-decoration:underline;&quot;&gt;anye punar&lt;/span&gt; anyathā paṭhanti varṇayanti ca:

āditye 'hani saṃkrāntau grahaṇe candrasūryayoḥ |

pāraṇaṃ copavāsaṃ ca na na kuryāt putravān gṛhī ||
</code></pre>
<p>tannimittopavāsasyādityavārābhi(di)nimittasyopavāsasya niṣedho naikādaśīnimittasyāvarjanīyādityavārādyanuṣaṅgagatasya | yasmān nityam ekādaśyām upoṣaṇam iti | atra vyākhyāyate — āditye &lsquo;hanītyādivākyam ekādaśyupavāsaprakaraṇapaṭhitam asati virodhe prakaraṇaṃ bādhitvā vyākhyeyam | hetuś copavāsanityatvarūpo na samañjasaḥ | yato nityasyāpi ṣoḍaśigrahaṇāder dṛśyate pratiṣedhaḥ | na cāsya nañaḥ prasajyapratiṣedhatvam | kiṃ tu paryudāsavṛttitvam | tathā saty upavāsavidhinaikavākyatā | pratiṣedhe tu nānāvākyatvam | tasmāt sadṛśavastuparigrahakārī paryudāsaḥ | api ca —</p>
<pre><code>pradhānatvaṃ vidhau yatra pratiṣedhe 'pradhānatā |

paryudāsaḥ sa vijñeyo yatrottarapadena nañ || **[207]**
</code></pre>
<p>yathābrāhmaṇam ānaya |</p>
<pre><code>aprādhānyaṃ vidhau yatra pratiṣedhe pradhānatā |

prasajyapratiṣedho 'yaṃ kriyayā saha yatra nañ ||
</code></pre>
<p>yathāśrāddhabhojī | paryudāsavṛttiś caivaṃ vyākhyeyā | putravadgṛhivyatirikta ādityavārādiyuktāyām ekādaśyām upavaset | atha vā putravān gṛhastha upavāsād anyat tadā vrataṃ kuryād iti | evaṃ ca tasyām ādityadinādiyuktāyām ekādaśyām upavāsavidhir eva nastīti &ldquo;na kuryāt putravān gṛhī&rdquo; ity anena pratipādyate | yathā &ldquo;dīkṣito na dadāti na juhoti&rdquo; iti na punar vihitaḥ san pratiṣidhyate | tasmāt pūrvaiva vyākhyā jyāyasī | yat tu hārītenoktam,</p>
<pre><code>trayodaśyāṃ yadā na syād dvādaśī ghaṭikādvayam |

daśamyaikādaśī miśrā saivopoṣyā sadā tithiḥ || 
</code></pre>
<p>iti, yad api ṛṣyaśṛṅgeṇoktam,</p>
<pre><code>pāraṇāhe na labhyeta dvādaśī kalayāpi cet |

tadānīṃ daśamīviddhāpy upoṣyaikādaśī tithiḥ ||
</code></pre>
<p>iti, yad api matsyapurāṇam,</p>
<pre><code>ekādaśī daśāviddhā parato 'pi na vardhate |

gṛhibhir yatibhiś caiva saivopoṣyā sadā tithiḥ ||
</code></pre>
<p>iti, tat sarvam aputrāṇāṃ gṛhiṇām upavāsavidhāyakaṃ vacanajātaṃ draṣṭavyam | saputrāṇāṃ punar asmin viṣaye naktavidhiḥ pardarśita eva | kūrmapurāṇam |</p>
<pre><code>kāṃsyaṃ māṃsaṃ masūraṃ ca caṇakaṃ koraduṣakān |

śākaṃ madhu parānnaṃ ca upāvatsyan vivarjayet ||
</code></pre>
<p>upāvatsyann upavasann ity arthaḥ | kāṃsyaṃ kāṃsyapātre bhojanam | tataś ca daśamyām etad vratam | matsyapurāṇam |</p>
<pre><code>kāṃsyaṃ māṃsaṃ surāṃ kṣaudraṃ tailaṃ vitathabhāṣaṇam |

vyāyāmaṃ pravāsaṃ ca divā svapnam athāñjanam ||

tilapiṣṭaṃ masūraṃ ca dvādaśaitāni vaiṣṇavaḥ ||
</code></pre>
<p>tyajed iti śeṣaḥ |</p>
<pre><code>kāṃsyamāṃsaparakīyabhojanakṣāratailamadhumadyamaithunam |

dvādaśīṣu parivarjayan naraḥ kaṃsasūdanatanau nilīyate ||
</code></pre>
<p>viṣṇuḥ: &ldquo;mārgaśīrṣaśuklaikāsaśyām upoṣito dvādaśyāṃ bhagavantaṃ vāsudevam abhyarcayet | puṣpadhūpānulepanadīpanaivedyair vahnibrāhmaṇatarpaṇaiś ca vratam etat saṃvatsaraṃ pūrṇaṃ kṛtvā pāpebhyaḥ pūto bhavati | yāvajjīvaṃ kṛtvā śvetadvīpam āpnoti | ubhayapakṣe dvādaśīty evaṃ saṃvatsareṇa svargalokaṃ prāpnoti | yāvajjīvaṃ viṣṇulokam&rdquo; | tathā |</p>
<pre><code>pañcadaśī paurṇamāsī pañcamīdvādaśīdvayam |

saṃvatsaram abhuñjānaḥ satataṃ vijitendriyaḥ ||

mucyate sarvapāpebhyaḥ svargalokaṃ ca gacchati ||
</code></pre>
<p>purāṇāt |</p>
<pre><code>caitrāṣāḍhāśvayukpauṣadvādaśyaḥ sitapakṣagāḥ |

etā viśiṣṭā ubhayadvādaśyo nāmataḥ smṛtāḥ ||
</code></pre>
<p>tathā |</p>
<pre><code>māghamāsasya śuklā yā dvādaśī paramā tithiḥ |

bhīmasenadvādaśī sā dvādaśībhyo viśiṣyate ||
</code></pre>
<p>yamaḥ |</p>
<pre><code>ayane viṣuve caiva candrasūryagrahe tathā |

kṛtopavāsāḥ salilaṃ sarvapāpaiḥ pramucyate ||

kṛtopavāsāḥ salilaṃ ye yugādidineṣu ca |

dāsyantyannādisahitaṃ teṣāṃ lokā mahodayāḥ ||

dṛśyete sahitau yasyāṃ divi candrabṛhaspatī |

paurṇamāsī tu mahatī proktā sāṃvatsareṇa sā ||

tasyāṃ dānopavāsādyam akṣayaṃ parikīrtitam |

tathaiva dvādaśī śuklā yā syāc chravaṇasaṃyutā ||
</code></pre>
<p>sāṃvatsaro jyotirvit | smṛtyantare |</p>
<pre><code>māsākhyarkṣe candragurū tasmāt pañcadaśe raviḥ |

pūrṇimā jīvavāre tu mahāśabdā tu sā tithiḥ ||

harikṣetre ca gaṅgāyāṃ samudre naimiṣe tathā |

mahāśabdatithau snānaṃ dānaṃ śrāddham anantakam ||
</code></pre>
<p>atha śrīśravaṇadvādaśīnirṇayaḥ |</p>
<pre><code>yadā ca śukladvādaśyāṃ nakṣatraṃ śravaṇaṃ bhavet |

tadā sā tu mahāpuṇyā dvādaśī vijayā smṛtā ||
</code></pre>
<p><strong>[209]</strong>	yadānyasyām api tithau śubhāyāṃ śravaṇaṃ bhavet |</p>
<pre><code>homas tatropavāsaś ca sahasrāśvaphalapradaḥ ||

śravaṇe saṃgamāḥ puṇyāḥ kurukṣetrasamā matāḥ |

veśeṣād budhasaṃyukte tṛtīyāyāṃ viśeṣataḥ ||

budhaśravaṇasaṃyuktā tṛtīyā yadi labhyate |

tatra dānopavāsādyam akṣayaṃ parikīrtitam ||

śravaṇena sitā tatra dvādaśī labhyate kvacit |

upoṣyaikādaśīṃ tatra dvādaśyām arcayed dharim ||

yāḥ kāścit tithayaḥ proktāḥ puṇyā nakṣatrayogataḥ |

tāsv eva tad vrataṃ kuryāc chravaṇadvādaśīṃ vinā ||
</code></pre>
<p>śravaṇadvādaśyāṃ vihitam ekādaśyāṃ kuryād ity arthaḥ | tathā ca matsyapurāṇam |</p>
<pre><code>dvādaśyāṃ śuklapakṣe tu nakṣatraṃ śravaṇaṃ yadi |

upoṣyaikādaśīṃ tatra dvādaśyām arcayed dharim ||
</code></pre>
<p>etac caikādaśyaviddhāyāṃ śravaṇadvādaśyāṃ veditavyam | tadviddhā tu dvādaśyaivopoṣyā | tad uktaṃ tatraiva |</p>
<pre><code>dvādaśī śravaṇāspṛṣṭā spṛśed ekādaśīṃ yadi |

sa eva vaiṣṇavo yogo viṣṇuśṛṅkhalasaṃjñitaḥ ||

tasminn upoṣya vidhivan naraḥ saṃkṣīṇakalmaṣaḥ |

prāpnoty anuttamāṃ siddhiṃ punarāvṛttidurlabhām ||
</code></pre>
<p>śavaṇāspṛṣṭā śravaṇasaṃyuktā | śravaṇāśabdaḥ strīliṅgo &lsquo;py asti | śravaṇa(ṇā)spṛṣṭeti vadan svalpe &lsquo;pi śravaṇayoge dvādaśyupavāsādiyogyā bhavatīti gamayati | tathā ca matsyapurāṇam |</p>
<pre><code>dvādaśī śravaṇāspṛṣṭā kṛtsnā puṇyatamā smṛtā |

na tu sā tena saṃyuktā tāvaty eva praśasyate ||
</code></pre>
<p>ekādaśīrahitāpi śravaṇadvādaśy upoṣyā | yad āha mārkaṇḍeyaḥ |</p>
<pre><code>śravaṇarkṣasamāyuktā dvādaśī yadi labhyate |

upoṣyā dvādaśī tatra trayodaśyāṃ tu pāraṇam || iti | **[210]**
</code></pre>
<p>ayam anupakrāntaikādaśīvratavidhiḥ | tadupakrame tv ekādaśyām evopavāsaḥ | dvādaśyāṃ tu pūjāmātravidhiḥ | tad uktam |</p>
<pre><code>asamāpte vrate pūrve naiva kuryād vratāntaram || iti |
</code></pre>
<p>yas tūpavāsadvayāsamarthas taṃ prati bhaviṣyottare vihitam |</p>
<pre><code>upoṣya dvādaśīṃ puṇyāṃ viṣṇuṛkṣeṇa saṃyutām |

ekādaśyo(śyu)dbhavaṃ puṇyaṃ naraḥ prāpnoty asaṃśayam ||

evam ekādaśīṃ muktvā dvādaśīṃ samupoṣayet |

pūrvopavāsanaṃ puṇyaṃ naraḥ prāpnoty asaṃśayam ||
</code></pre>
<p>na hi śravaṇadvādaśyāṃ pāraṇāsaṃbhavāc copavāsajo doṣaḥ |</p>
<pre><code>ekādaśīm upoṣyaiva dvādaśīṃ samupoṣayet |

na cātra vidhilopaḥ syād ubahor daivataṃ hariḥ ||
</code></pre>
<p>iti viṣṇuśṛṅkhalapakṣe punar ekasmād evopavāsāc chravaṇadvādaśīvratakāryaṃ ca prasaṅgāt sidhyati | viṣṇurahasyam |</p>
<pre><code>dvādaśyām upavāso 'tra trayodaśyāṃ tu pāraṇam |

niṣiddham api kartavyam ājñeyaṃ pārameśvarī ||
</code></pre>
<p>tathā |</p>
<pre><code>śravaṇena samāyuktā māsi bhādrapade hi yā |

dvādaśī sā mahāpuṇyā nāmnā tu vijayā smṛtā ||

tasyāṃ snāto vidhānena sarvatīrthaphalaṃ labhet |

arcayitvācyutaṃ bhaktyā labhet puṇyaṃ daśābdikam || iti 
</code></pre>
<p>tathā śrījanmāṣṭamīvicāraḥ |</p>
<pre><code>prājāpatyarkṣasaṃyuktā yā syān nabhasi cāṣṭamī |

muhūrtam api labhyeta upoṣyā sā mahāphalā ||
</code></pre>
<p>prājāpatyarkṣaṃ rohiṇī | nabhasi śrāvaṇe | tathā |</p>
<pre><code>muhūrtam apy ahorātre yasmin yuktaiva labhyate |

aṣṭamīṃ rohiṇīm ṛkṣaṃ supuṇyāṃ tām upāvaset ||
</code></pre>
<p>atrāṣṭamyāḥ prādhānyam | rohiṇī tu tadviśeṣaṇam | na ca sātatyena <strong>[211]</strong> nakṣatrayogo &lsquo;trāpekṣaṇīyaḥ | muhūrtam apīti vacanāt | na ca saptamīviddhāpy eṣā tyājyā | tad uktaṃ bhaviṣyatpurāṇe |</p>
<pre><code>kāryā viddhāpi saptamyā rohiṇīsahitāṣṭamī |

tatropavāsaṃ kurvīta tithibhānte ca pāraṇam || iti |
</code></pre>
<p>asyārthaḥ — yadi saptamī muhūrtamātraṃ parato rohiṇyālpakālavyāptāṣṭamī dvitīyadine tu naivāṣṭamī rohiṇī ca kaṃcit kālaṃ vidyata eva, tadā saptamīviddhāṣṭamī kāryā | pāraṇaṃ tu navamīdine nakṣatre vyatīta it | yadā punar dvitīyadine &lsquo;lpam api kālam aṣṭamī vidyate tadā saptamīviddhāṣṭamī tyājyā | tad uktaṃ padmapurāṇe |</p>
<pre><code>varjanīyā prayatnena saptamīsaṃyutāṣṭamī |

aviddhāyāṃ sa kṛṣṇāyāṃ jāto devakinandanaḥ ||

pūrvaviddhā yathā nandā varjitā śravaṇānvitā |

tathāṣṭamī pūrvaviddhā saṛkṣāpi hi varjitā ||

pūrvaviddhāṣṭamī yā tu udaye prathame 'hani |

muhūrtenāpi saṃyuktā saṃpūrṇā sāṣṭamī bhavet ||

saptamīsaṃyutāṣṭamyāṃ bhūtvā ṛkṣaṃ dvijottama |

prājāpatyaṃ dvitīye 'hni muhūrtaṃ vai bhaved yadi ||

tadā vrataṃ dvitīye 'hni proktaṃ vyāsādibhiḥ purā || iti |
</code></pre>
<p>pūrvaviddhāṣṭamīti | aṣṭamīdine truṭimātreṇāpi saptamyā viddhā sūryodayaspṛṣṭāṣṭamī cet syān nāṣṭamītvena grāhyā | navamīdine ghaṭikādvayam api cet syāt saiva paripūrṇāṣṭamī bhaved ity arthaḥ | bhaviṣtatpurāṇam |</p>
<pre><code>aṣṭamyāṃ cātha rohiṇyāṃ na kuryāt pāraṇaṃ kvacit |

hanyāt purā kṛtaṃ kṛṭsnam upavāsārjitaṃ phalam ||

tithir aṣṭaguṇaṃ hanti nakṣatraṃ ca caturguṇam |

tasmāt prayatnataḥ kuryāt tithibhānte ca pāraṇam ||
</code></pre>
<p>bhānto nakṣatrāntaḥ | <strong>[212]</strong> tathā |</p>
<pre><code>jayantyām upavāsaś ca mahāpātakanāśanaḥ |

sa kāryaḥ sumahābhaktyā pūjanīyaś ca keśavaḥ ||
</code></pre>
<p>śrāvaṇakṛṇāṣṭamī rohiṇīyuktā jayantī ||</p>
<p><strong>iti śrījanmāṣṭamīnirṇayaḥ ||</strong></p>
<p>mārkaṇḍeyaḥ |</p>
<pre><code>siṃhāditye kṛṣṇa(śukla?)pakṣe caturthyāṃ candradarśanam |

mithyābhidūṣaṇaṃ kuryāt tasmāt paśyen na taṃ tadā ||
</code></pre>
<p>purāṇāt |</p>
<pre><code>śuklāṣṭamyāṃ tu mādhasya dadyād bhīṣmāya yo jalam |

saṃvatsarakṛtaṃ pāpaṃ tatkṣaṇād eva muñcati ||

vaiyāghrapadyagotrāya sāṃkṛtyapravarāya ca |

aputrāya dadāmy etat salilaṃ bhīṣmavarmaṇe ||

kṛtvā nīrājanaṃ rājā balavṛddhyai yathābalam |

śobhanaṃ khañjanaṃ paśyej jalagoṣṭhādisaṃnidhau || \
na raktaṃ khañjanaṃ paśyen na pītaṃ kṛṣṇam eva vā |

pūrṇasvastikabhadrāṇāṃ paśyed anyatamaṃ nrpaḥ ||
</code></pre>
<p>padmapurāṇāt |</p>
<pre><code>tulāmakarameṣeṣu prātaḥsnāyī sadā bhavet |

brahmacaryaṃ haviṣyānnaṃ mahāpātakanāśanam ||
</code></pre>
<p>tathā |</p>
<pre><code>tulāyāṃ tilatailena sāyaṃsaṃdhyāsamāgame |

aṣṭāṅgadīpaṃ yo dadyān māsam ekaṃ nirantaram ||

samyak śrīpataye bhaktyā sa śriyā na viyujyate |

dāmodarāya nabhasi tulāyāṃ lohayā saha ||

pradīpaṃ tu prayacchāmi namo 'nantāya vedhase ||
</code></pre>
<p>iti dīpadānamantraḥ | nabhasy ākāśa ity arthaḥ | tathā |</p>
<pre><code>kārttike navamī śuklā pitṝṇām utsavāya sā |

tasyāṃ snānaṃ hutaṃ dattam anantaphaladaṃ bhavet ||
</code></pre>
<p>liṅgapurāṇāt |</p>
<pre><code>aṣṭamyāṃ ca caturdaśyāṃ yaḥ śivaṃ saṃśitavrataḥ |

mumukṣuḥ pūjayonnityaṃ sa labhetepsitaṃ phalam ||
</code></pre>
<p>viṣṇuḥ |</p>
<pre><code>sūryagrahaṇatulyā ca śuklā mādhasya saptamī |

aruṇodayavelāyāṃ tasyāṃ snānaṃ mahāphalam || **[213]**
</code></pre>
<p>tathā |</p>
<pre><code>māghamāsasya saptamyām udayaty eva bhāskare |

vidhivat tatra ca snānaṃ mahāpātakanāśanam ||
</code></pre>
<p>tathā |</p>
<pre><code>punarvasau budhopetā caitramāsasitāṣṭamī |

srotaḥsu vidhivat snātvā vājapeyaphalaṃ labhet ||

aśokair arcayed ugram aśokakalikāṃ pibet ||
</code></pre>
<p>ugraḥ śivaḥ |</p>
<pre><code>caitre māsi sitāṣṭamyāṃ ye pibanti punarvasau |

aśokasyāṣṭakalikāṃ na te śokam avāpnuyuḥ ||

tvām aśoka śivābhīṣṭaṃ madhumāṃ(mā)sasamudbhavam |

pibāmi śokasaṃtyaktaṃ mām aśokaṃ sakā kuru |||
</code></pre>
<p>iti pānamantraḥ | tathā |</p>
<pre><code>caitrakṛṣṇacaturdaśyām aṅgārakadinaṃ yadā |

piśācatvaṃ punar na syād gaṅgāyāṃ snānam abhojanam ||
</code></pre>
<p>mārkaṇḍeyaḥ |</p>
<pre><code>ekādaśyāṃ site pakṣe ṛkṣaṃ caiva punarvasuḥ |

nāmnā sā vijayā khyātā tithīnām uttamā tithiḥ ||

ekādaśyāṃ site pakṣe puṣyarkṣaṃ yadi sattama |

dvādaśyāṃ vā tadāśeṣapapakṣayakaraṃ dvayam ||
</code></pre>
<p>vyāsaḥ |</p>
<pre><code>śuklapakṣe tṛtīyāyāṃ caturthyāṃ caiva bhārata |

pañcamyāṃ kṛṣṇapakṣasya snātaḥ kim anuśocate ||

śukle vā yadi vā kṛṣṇe caturthī vā caturdaśī |

bhaumavāreṇa puṇyāsau somavāre kuhūr yathā ||
</code></pre>
<p>tathā |</p>
<pre><code>amā vai somavāreṇa ravivāreṇa saptamī |

caturthī bhaumavāreṇa viṣuvat sadṛśaṃ phalam ||

sinīvālī kuhūr vāpi yadi somadine bhavet |

gosahasraphalaṃ dadyāt snānaṃ vai mauninā kṛtam ||

dvijendrasutasaṃyuktā paripūrṇā sitāṣṭamI |

tasyāṃ niyamakartāro na syuḥ khaṇḍitasaṃpadaḥ ||
</code></pre>
<p>dvijendrasutaḥ somasutaḥ | budha iti yāvat | <strong>[214]</strong> tathā |</p>
<pre><code>bṛhaspatidvitīyāyāṃ śuklāyāṃ vidhipūjanam |

kṛtvā naktaṃ samaśnīyāl labhed bhūmim abhīpsitām ||
</code></pre>
<p>vidhir brahmā, tatpūjanaṃ ca gāyatryā kāryam | atha prasaṅgāt khaṇḍatithiviṣayāṇi kānicid vākyāni likhyante | tatra pratipādāditithiṣu yāny avaśyakāryāṇi karmāṇi tāni tāsāṃ dvaividhye sati kiṃ sūryodayavyapinīṣu kāryāṇi kiṃ vā tadastamayavyāpinīṣv iti saṃśaye pakṣadvaye &lsquo;py anugrāhakāṇi kānicid vākyāni dṛśyante | yad āha devalaḥ |</p>
<pre><code>yāṃ tithiṃ samanuprāpya astaṃ yāti divākaraḥ |

sā tithiḥ sakalā jñeyā snānadānajapādiṣu ||

yāṃ tithiṃ samanuprāpya udayaṃ yāti bhāskaraḥ |

sā tithiḥ sakalā jñeyā dānādhyayanakarmasu ||

āgatāṃ tithim utsṛjya tithiśeṣaṃ na yojayet |

jvalantam agnim utsṛjya na hi bhasmani hūyate ||
</code></pre>
<p>etadvirodhaparihārāya viṣṇudharmottare śivagītāḥ |</p>
<pre><code>ekādaśy aṣṭamī ṣaṣṭhī dvitīyā ca caturdaśī |

trayodaśī amāvāsyā upoṣyāḥ syuḥ parānvitāḥ ||
</code></pre>
<p>atra kṛṣṇapakṣasyaiva trayodaśīcaturdaśyau grāhye | tathā ca nigamaḥ |</p>
<pre><code>ṣaṣṭhy aṣṭamī tathā darśaḥ kṛṣṇapakṣe trayodaśī |

etāḥ parayutāḥ pūjyāḥ parāḥ pūrvayutās tathā ||
</code></pre>
<p>parā uttarāḥ | tataś ca ṣaṣṭhyādīnāṃ yathāsaṃkhyaṃ parāḥ saptamīnavamīcaturdaśīpratipado bhavanti | tathā |</p>
<pre><code>ekādaśy aṣṭamī ṣaṣṭhī śuklapakṣe caturdaśī |

pūjyāḥ parameṇa saṃyuktāḥ ||
</code></pre>
<p>pareṇa tithinety arthaḥ | tathā |</p>
<pre><code>yugmāgniyugabhūtānāṃ ṣaṇmunyor vasurandhrayoḥ |

rudreṇa dvādaśī yuktā caturdaśyā ca pūrṇimā ||
</code></pre>
<p><strong>[215]</strong>	pratipatsv apy amāvāsyā tithyor yugmaṃ mahāphalam |</p>
<pre><code>etad vyastaṃ mahādoṣaṃ hanti puṇyaṃ purākṛtam ||
</code></pre>
<p>atra tithyor yugmam ity abhidhānād yugmāgnyādiśabdā dvitīyātṛtīyāditithiviśeṣopalakṣaṇārthā vijñāyante | tataś ca yugmāgnyor dvitīyātṛtīyayor yugmabhūtānāṃ caturthīpañcamyor yugmam ity evaṃ tithiyugmanirdeśo draṣṭavyaḥ | evaṃ ca sati daśamīśuklatrayodaśīśuklapratipadāṃ pūrvottaratithiyugmāni tyājyāni bhavanti | yac ca devalavacanam: &ldquo;yāṃ tithiṃ samanuprāpya&rdquo; ityādi tad yāsāṃ tithīnāṃ dvitīyādīnām uttaratithividdhānām upādeyatvam uktaṃ tadviṣayaṃ grāhyam | yac ca tenaivoktam,</p>
<pre><code>yāṃ tithiṃ samanuprāpya astaṃ yāti divākaraḥ |
</code></pre>
<p>iti, tad api yās tithayaḥ pūrvatithividdhāḥ satyo grāhyās tadviṣayam | yac ca baudhāyanenoktam,</p>
<pre><code>sā tithis tad ahorātraṃ yasyām abhyudito raviḥ |

vardhamānasya pakṣasya hrāse 'py astamayaṃ prati ||
</code></pre>
<p>tat paraviddhatvena pūjānāṃ dvitīyāditithīnām udayavyāpinīnām upādeyatvam anūdya tāsām eva kṣayagāmitvenodayavyāpitve &lsquo;sati pūrvaviddhatve &lsquo;py upādeyatāṃ vidhatte | yadā punar dvitīyādivihitaṃ karma samagram udayavyāpidvitīyādau kartum aśakyaṃ tadviparītāyāṃ ca śakyaṃ tadā kiṃ kāryam ity apekṣite bhaviṣyatpurāṇam |</p>
<pre><code>vratopavāsasnānādau ghaṭikaikā yadā bhavet |

udaye sā tithir grāhyā viparītāpi paitṛke || iti |
</code></pre>
<p>yat tu mārkaṇdeyenoktam,</p>
<pre><code>śuklapakṣe tithir grāhyā yasyām abhyudito raviḥ |

kṛṣṇapakṣe tithir grāhyā yasyām astamito raviḥ ||
</code></pre>
<p>iti, tatra śuklapakṣaśabdena devakāryam upalakṣyate, tasya prāyaḥ śuklapakṣe vihitatvāt | kṛṇapakṣaśabdena ca pitṛkāryam | devakāryaṃ ca yad (?) udayavyāpinyāṃ vidhīyate tat pratiṣiddhatithivedhānatikrameṇa grāhyam | pitṛkārye punar aparāhṇavyāpinī vedhavidhim anādṛtyaiva grāhyā | yat smṛtyantare,</p>
<pre><code>madhyāhnavyāpinī yā syāt tithiḥ pūrvā parāpi vā |

tatra karmāṇi kurvīta vṛddhihrāsāv akāraṇam || iti |
</code></pre>
<p>idaṃ caikoddiṣṭaviṣayam, tasya madhyāhne vihitatvāt | &ldquo;śrāddhādāv āparāhṇikī&rdquo; iti vacanāt paitṛke karmaṇi tithivedho na duṣyatīti gamyate | ata evaopavāsayogyatāṃ vedhaviśeṣe tithiviśeṣāṇām āha gārgyaḥ | <strong>[216]</strong></p>
<pre><code>ekādaśy aṣṭamī ṣaṣṭhī pūrṇamāsī caturdaśī |

amāvāsyā tṛtīyā ca tā upoṣyāḥ parānvitāḥ ||
</code></pre>
<p>pāriśeṣyād anyāḥ pūrvaviddhā evopavāse grāhyā iti gamyate | yat tu nigamavākyam: &ldquo;yugmāgniyugabhūtāni&rdquo; ityādau paurṇamāsītṛtīyayoḥ pūrvaviddhayor upādeyatvam uktam, tad ekādaśy aṣṭamītyādigārgyavacanāvirodhenopavāsavyatiriktakarmaviṣayaṃ grāhyam | caturdaśyāś ca śuklāyā eva paraviddhāyāḥ pūjyatā | yad āha baudhāyanaḥ |</p>
<pre><code>ekādaśy aṣṭamī ṣaṣṭḥī śuklapakṣe caturdaśī |

pūjyāḥ pareṇa saṃyuktāḥ parāḥ pūrveṇa saṃyutāḥ || iti |
</code></pre>
<p>kṛṣṇacaturdaśī tu paraviddhā heyaiva,</p>
<pre><code>etad vyastaṃ mahādoṣaṃ hanti puṇyaṃ parākṛtam |
</code></pre>
<p>iti vacanasāmarthāt | dvitīyāditithīnāṃ pūrvatithivedhe sati dvitīye &lsquo;hany avaśyaṃ ṣaṣṭhyāditithir niḥsaratīti tādṛśe viṣaye nāgādivedho heya ity evaṃparam | yadā tu svalpayā pañcamyādikayā tithyā ṣaṣṭhyādividdhāpi ṣaṣṭhyādir upādeyā | kāmyāny api karmāṇi prakrāntāni santy āvaśyakāny eva | evaṃ ca sati dvādaśāṣṭādaśādiśabdāḥ ṣaṣṭhyādīnāṃ paraviddhatvasaṃbhavajñāpanārthā na vivakṣitasvārthā ity evaṃ vidheyam | &ldquo;dikpañcadaśābhis tathā&rdquo; ity atra dig iti daśamīty arthaḥ | nakṣatre tūpavasanīye kim astamayavyāpi tad grāhyam anyathā veti saṃśaye śaṃkaragītāḥ |</p>
<pre><code>upoṣitavyaṃ nakṣatraṃ yasminn astam iyād raviḥ |

yatra vā yujyate nā(rā)ma niśīthaṃ śaśinā saha || iti |
</code></pre>
<p>etac ca tithiviśeṣayogānapekṣe nakṣatra evopoṣitavye draṣṭavyam | yatra tu nakṣatrayuktā tithis tithiyuktaṃ vā nakṣatraṃ karmāṅgatayā vihitaṃ tatrodayaprabhṛti sātatyena tadyogo &lsquo;pekṣaṇīyo rohiṇyaṣṭamīṃ śravaṇadvādaśīṃ ca vihāya | tataś cāyam arthaḥ siddho bhavati — āvaśyakavratādikarmakāle labhyamānā tithir niṣiddhavedhā heyā | upādeyavedhā tu karmakālāvyāpiny api svīkāryeti | nityaṃ naimittikaṃ ca karmāvaśyakaṃ prakrāntaṃ ca sadāvaśyakam eva | prakramyamāṇaṃ tu tat saṃkalpakālavyāpinyām <strong>[217]</strong> eva vihitāyāṃ tathāvārambhaṇīyam, saṃkalpasyaiva vratatvāt | sa caucityāt prātar eva kāryaḥ | manuḥ |</p>
<pre><code>vedotitaṃ svakaṃ karma nityaṃ kuryād atandritaḥ |

tad dhi kurvan yathāśakti prapnoti paramāṃ gatim ||
</code></pre>
<p>nityam akāmyam ity arthaḥ | parmā gatir muktiḥ | karma ca paramātmajñānasahitaṃ kriyamāṇaṃ muktaye kalpata iti vyākhyeyam, vacanāntaravaśāt | tathā |</p>
<pre><code>indriyārtheṣu sarveṣu na prasajyeta kāmataḥ |

atiprasaktiṃ caiteṣāṃ manasā saṃnivartayet ||
</code></pre>
<p>tathā |</p>
<pre><code>agnihotraṃ ca juhuyād ādyante dyuniśoḥ sadā |

darśane(rśena) cārdhamāsānte pūrṇamāsena caiva hi ||

sasyānte navasasyeṣṭyā tathartvante dvijo 'dhvaraiḥ |

caturṣu caturṣu maseṣu cāturmāsyādiyāgaiḥ |

paśunā hy ayanasyānte samānte saumikair makhaiḥ ||
</code></pre>
<p>ahnor niśāyāś cādyantāv agnihotraprayogaṃ prati kālatvena vidhānād yogyāv iti tābhyāṃ svasaṃbandhī pūrva uttaraś ca kāla upalakṣito &lsquo;tra vidhīyate | ata evāparāhṇe sāyaṃhomasyopakramaḥ | pradoṣe tu samāptiḥ | uditahomināṃ punarudita āditye | evam ardhamāsāntasyāpy atyantasūkṣamatvād darśapūrṇamasaprayogasamarthakālalakṣakatvam | ata eva kalpasūtrakārāḥ |</p>
<pre><code>pakṣāntā upavastavyāḥ pakṣādayo 'bhiyaṣṭavyāḥ | iti |
</code></pre>
<p>pakṣāntaḥ pañcadaśī, pakṣādiḥ pratipat | tatropavāsas tīrthasnānāgnyanvādhānādikarmakalāpaḥ pāṇisaṃsparśanādiprayogo &lsquo;bhījyā | etac ca pratipatpañcadaśyoḥ sūryodayāstamayavyāpitve sati tathā kṛṣṇaśuklapratipadoś candrasyādarśanapūrṇodayavattve sati draṣṭavyam | yadā punar ekasminn evāhani pūrṇaś candra udeti na dṛśyate vā tadā tad ahar eva yāgaḥ | yad āha āpastambaḥ: &ldquo;yad ahaḥ purastāc candramāḥ pūrna utsarpet tāṃ pūrṇamāsīm upavasec chvaḥ pūriteti vā&rdquo; | tathā: &ldquo;yad ahar na dṛśyate tad ahar amāvāsyā vā śvo na draṣṭāra iti vā&rdquo; iti | yadapy (yadyapy) upavāsaś candramasaṃ vāvijñāya saṃpūrṇaṃ vā vijñāyāgnīn anvadadhātīyādibhir <strong>[218]</strong> vacanaiś candrādarśanasaṃpūrṇodayavaty ahani vihitaḥ | tathāpi yāgasya pradhānyāt tatkāle darśanādibhir yathā na bādhyate tathopavasathasya kālo grāhyaḥ, &ldquo;aṅgaguṇavirodhe ca tādarthyāt&rdquo; it nyāyāt | tasmād atikṣaye tithīnāṃ yasminn evāhorātre candrasyādarśanaṃ pūrṇodayo vā bhavati tadādṛśyamāne candramasyamāvāsyopavāsaḥ | yadā tu dinadvayavyapi candrādarśanaṃ pūrṇodayo vā bhavati tatraiva vā viṣaye pratipatpañcadāśyor divā saṃdhiś cat syāt tadā pūrvedyur upoṣya divāsaṃdhimaty ahani yaṣṭavyaṃ nottaredyuś candradarśanādiyukte &lsquo;pi saṃdhimaty ahanījyayā hi saṃdhisaṃnidhir anugṛhīto bhavati | candrādarśanādiyuktottaredyur iṣṭau ca viprakṛṣṭaḥ | viprakṛṣṭaś ca (-ṣṭāc ca) yāgakālāt saṃnikṛṣṭo yāgakālo jyāyān | &ldquo;divāsaṃdhiyuktāyāṃ haviṣā paurṇamāsyāṃ yajetāmāvasyam (?) amāvāsyāyāṃ yajeta&rdquo; iti śrutiḥ | pūrṇamāsyamāvāsyāśabdau hi pañcadaśyoḥ prasiddhau na tu pratipadi | ata eva &ldquo;saṃdhim abhito yajeta&rdquo; iti śrutyantaram | abhita ubahata ity arthaḥ | tatra divāsaṃdhau saṃdheḥ pūrvatra yāgo rātrisaṃdhau tūttaratra pūrvahṇe | sarveṣv api ca pakṣeṣu yāgaḥ prātaḥkāla eva, &ldquo;atha prātaḥ prātarhute &lsquo;gnihotre&rdquo; ityādivakyāt | ata eva baudhāyanaḥ: &ldquo;atrodāharanty ūrdhvaṃ madhyarātrāt pūrṇamasyāṃ candramāḥ pūryate | sa etaṃ cāpararātraṃ pūrṇo bhavati | sarvaṃ cāhar uttarasyā rātrer ā madhyarātrād athāmāvāsyāyām aupavasathye &lsquo;hany ūrdhvaṃ madhyaṃdināc candramasādityo rabhate sa evaṃ cāparāhṇaṃ na bhavati | sarvāṃ ca rātrim uttarasya cāhna ā madhyaṃdinād etaṃ saṃdhim abhito yajeta&rdquo; iti | asyārthaḥ — atrodāharanti śrutim iti śeṣaḥ | pūrṇamāsyām iti viṣayanirdeśaḥ | ūrdhvaṃ madhyarātrāc candramāḥ pūryate pūrṇamāsī pravartata ity uktaṃ bhavati | saitam apararātram anantaraṃ ca sarvam ahar uttarasyā rātrer ā madhyarātrād anuvartate  tato vicchidyate so &lsquo;yaṃ rātrisaṃdhir uktaḥ | athāmāvāsyāviṣayte | aupavasathīye(thye) &lsquo;hanit yāgadināt pūrvedyur ūrdhvaṃ madhaṃdināc candramasādityo rabhate &lsquo;māvāsyā pravartate | saitam aparāhṇam anantarāṃ sarvāṃ rātrim uttarasyāhna ā madhyaṃdinād anuvartate | tataḥ pratipad bhavati | sa eṣa divāsaṃdhir etaṃ rātrisaṃdhim <strong>[219]</strong> abhivyāpya saṃdheḥ pūrvedyur agnīn anvādhāyottaredyur yajeta | tathaitaṃ divāsamdhim abhilakṣya tadahaḥ prātar yajata iti | evaṃ śrutim udāhṛtya tadgatau madhyarātramadhaṃdinaśabdau vyākhyātum āha: &ldquo;rātrir hi pūrṇamāsyāṃ saṃdheyā bhavaty ahar amāvasyāyām&rdquo; iti | tena śrutigatau madhyarātamadhaṃdinaśabdau rātrisaṃdhidivāsaṃdhyor upalakṣakau na vivakṣitāv iti pratipaditaṃ bhavati | anayoś ca pūrṇamāsyamāvāsyāviṣayaśrutyoḥ pradarśanārthatvaṃ vaktum uttaraṃ sūtram: &ldquo;dve paurṇamāsyau dve amāvasye pūrvāṃ pūrvāṃ | paurṇamāsīm uttarām uttarām amāvasyām&rdquo;| iti | ayam arthaḥ — rātrisaṃdhidivāsaṃdhimatyau dve pūrṇamāsyau | tatra divāsaṃdhiḥ pūrvāmāvāsyā pūrṇamāsī vā, rātrisaṃdhis tūttarā | tatra pūrvāmāvāsyoktā na tu pūrṇamāsī tām upamāvyājenāha — pūrvāṃ pūrvāṃ pūrṇamāsīm iti | ayam arthaḥ — pūrvām avāvāsyām iva pūrvām paurṇavāsīṃ jānīyād iti | tataś ca divāsaṃdhim asyāṃ pūrṇamāsyāṃ yāgaḥ pūrvedyur upavāsa iti siddham | tathottarā pūrṇamāsy uktā na tv amāvāsyā tāṃ pūrṇamāsīṃ nirūpayann āha: uttarām uttarām amāvāsyām iti | uttarāṃ pūrṇamāsīm itvoktām uttarām amāvāsyāṃ jānīyād iti | tataś ca rātrigatam amāvāsyāpratipatsaṃdhim upavāsayāgayor madhye kuryād ity arthaḥ | evaṃ tāvat saṃdhisaṃnidhir evānugrāhyo na tūpavasathasya candrādarśanasaṃpūrṇodayakālatvam iti baudhāyanamatam |</p>
<pre><code>&lt;span style=&quot;text-decoration:underline;&quot;&gt;kecit&lt;/span&gt; tu kalpasūtrakārā divāsaṃdhimaty ahany upavāsaḥ kāryaḥ | uttaredyuś ca yāgaḥ | yadi tasminnahani candrasyādarśanaṃ saṃpūrṇodayo vā syād ity āhuḥ | tatrobhāv api śastrārthāv aviśeṣāt | kiṃ tu yatsūtrapratyayena ye 'nutiṣṭhanti teṣāṃ tad ukta eva śāstrārtha uditānuditaśāstrārthavd iti | piṇḍapitṛyajñe tu yad aupavasathya evāhani nāparāhṇe 'māvāsyāsti tadā saṃdehaḥ | kim aupavasathya evāhani sa kārya uta yajanīya iti | tatra &lt;span style=&quot;text-decoration:underline;&quot;&gt;kecid&lt;/span&gt; āhuḥ: &quot;tasmāt pūrvedyuḥ pitṛbhyaḥ kriyata uttaram ahar devān yajante | pitṛbhya etad yajñaṃ niṣkrīya yajamānaḥ pratanute&quot; ityādiśrutivākyabalāt, tathāgnyādhānaṃ prakṛtya &quot;athāparāhṇe piṇḍapitṛyajñena caranti&quot; iti kalpasūtrakāravacanād aupavasthya evāhani kārya iti | yat punaḥ **[220]** &quot;amāvāsyāyām aparāhṇe piṇḍapitṛyajñena caranti&quot; iti vacanam, tatrāmāvāsyāśabda aupavasathyadinopalakṣaṇārtho 'nyathā pūrvoktavacanavirodhaḥ syād iti | 

&lt;span style=&quot;text-decoration:underline;&quot;&gt;tad asat&lt;/span&gt; | na hy amāvāsyāyām aparāhṇa ity atrāmāvāsyāśabda aupavasathyam ahar upalakṣayatīti | kiṃ ca na pramāṇam asti | atra hy amāvāsyāśabdārtho 'ṅgatvena vidhīyate | na ca vidhau lakṣaṇocitā | tasmāt &quot;pūrvedyuḥ pitṛbhyaḥ kriyate&quot; ity atra pūrvedyuḥśabdo 'nuvādako 'rthavādatvāt | anuvadakasya yathāprāptilakṣaṇāśrayaṇam adoṣaḥ | tena pūrvedyuḥśabdo 'māvāsyām upalakṣayati, tasyām eva pitṛyajñasya vihitatvāt | bhavati cāmāvāsyā saṃpūrṇā satī yajanīyadināpekṣayā pūrvedyuḥśabdabodhyā | yac ca &quot;athāparāhṇe piṇḍapitṛyajñena caranti&quot; iti, tad aupavasathye 'hany aparāhṇavyāpy amāvāsyāviṣayaṃ grāhyam | &quot;bhūte kavyādikī kriyā&quot; ity etad api tadviṣayam eva, na punaḥ śuddhacaturdaśyupavāsadinaviṣayam, amāvāsyāvidhāyakadinaśrutivirodhāt | tasmāc chuddhacaturdaśyupavāsapakṣe yajanīya evāhany aparāhṇe 'māvāsyāyāṃ dakṣiṇāgnim uddhṛtya piṇḍapitṛyajñaḥ kāryaḥ | kramas tv agnyanvādhānena saha tasya na kḷptaḥ | aṅgatve 'pi na kḷpta eva yataḥ kālādiviśiṣṭatayā prāpteṣu padārtheṣu kramaḥ kalpyate | ata eva &quot;amāvasyāyāṃ pūrvedyur vediṃ karoti&quot; iti vediprakarṣe tataḥ prācāṃ padārthānām apratikarṣa iti | manuḥ |

na śūdrāya matiṃ dadyān nocchiṣṭaṃ na haviṣkṛtam |

na cāsyopadiśed dharmān na cāsya vratam ādiśet ||

yo hy asya dharmam ācaṣṭe yaś caivādiśati vratam |

so 'saṃvṛtaṃ nāma tamaḥ saha tenaiva gacchati ||
</code></pre>
<p>vrataṃ prāyaścittam | yamaḥ |</p>
<pre><code>vṛṣalādhyāpakaś caiva vṛṣalādhyāpitaś ca yaḥ |

tāv ubhau narake ghore vasetāṃ śaradāṃ satam ||


śaṅkhalikhitau: &quot;kṛsarapāyasāpūpasāṃsadadhimadhughṛtakṛṣṇājināni śūdrebhyo na dadyān nopaskṛtaṃ kiṃcid anyatra prakṛtāt&quot; | āpastambaḥ: &quot;nābrāhmaṇāyocchiṣṭaṃ prayacchet | dantāṃsthaptvā tad etasminn avadhāya prayacchet.&quot; | **[221]** dantāṃsthaptvā dantair avalikhya tad dantalagnam annam ucchiṣṭe vidhāya prayacched ity arthaḥ | tathā krodhādīn bhūtadāhīyān doṣān varjayet | tān sa evāha: &quot;bhūtadāhīyān doṣān udāhariṣyāmaḥ krodho harṣo [roṣo] lobho moho dambho droho mṛṣodyam atyāśaparivādāvasūyākāmamanyurānātmyam ayogaḥ&quot; iti | tatra pitrādiṣv ananuśāsanīyeṣu kopaḥ krodhaḥ | harṣo garvaḥ | anuśāsanīyeṣu kopo roṣaḥ | vihitadhanavyayaparāṅmukhatvaṃ lobhaḥ | anyāyārjanaṃ ca | aviveko mohaḥ | atyāśo 'tyaśanam | manuḥ śokaḥ | ānātmyaṃ nairātmyabuddhiḥ | vihiteṣv asamādhir ayogaḥ | hārītaḥ: &quot;audararaitasakāmajakrodhajārthajān agnīn yathāvan niyacchet | audarāt sarvakāmakarmendriyabhāvadoṣāḥ saṃbhavanti | yair upaspṛṣṭo sattvaśuddhir ity ācāryāḥ | atha pauṃsnāt sāhasād retas tasya bījaṃ tad anṛtāv utsarge doṣaḥ syād ṛtāv utsarge tad brahmacaryeṇa vyākhyātam | tad evādiprakṛtatvāj jagataḥ prathamaṃ saṃkalpāt kāmaḥ saṃbhavaty āśayāt pravartate | snehāgnir badhnāti sa icchālakṣaṇo naikavidhaḥ kāmo yenābhibhūto 'tṛpta eva kāmānāṃ loke hy anekajanmasaṃsāre kāmāvarte nimajjati | sa eko 'nalaḥ kāmaḥ | kāmo hi bhagavān vaiśvānara iti śrutiḥ | tasya saṃkalpo niyamanam | sa vyākhyātaḥ | kāmagītau cātra ślokau bhavata:

pravṛttau vā nivṛttau vā sarvataḥ pratibhūr aham |

sarvārtheṣu yathārtho 'haṃ madṛte nāsti kiṃcana ||

yo māṃ yathārthaṃ sarvārthe sarvabhūteṣu paśyati |

so 'dhvanaḥ pāram āpnoti netare kāmavādinaḥ || iti |


krodhāgninā paribhūtaḥ sveṣām apy abahumato 'nabhigamanīyo 'viśvasanīyaś ca bhavati | kāryākāryavācyāvācyāni na vitarkayati | hitavādino gurūn atikrāmaty āviṣṭaḥ pretalokāyātmānaṃ gamayati | tatra ghorāṃ nirayaprāyāṃ yātanām anubhūya krūrakravyādāsu tiryagyoniṣu jāyate | tatra sarvāsāṃ prajānāṃ vācyo bhavati | kramaśo manuṣyatāṃ prāpya **[222]** sarvajanavidviṣṭatām upaiti | krodho hi tamorūpaḥ | tasya kṣamā niyamanam | sa vyākhyātaḥ | lobhāgninābhibhūtaḥ puṇyārtheṣv (?) upayujyamānam atikrāmantam ātmānaṃ manyate | asadvittānām apy upādānam icchati | tatrārthānuṣaṅgāt so 'pi tiryagyoniṣu jāyate | lobho hi tamorūpaḥ | tasya saṃtoṣo niyamanam | so 'pi vyākhyātaḥ | evaṃ hy āha |

audaro raitasaś cāgniḥ kāmajaḥ krodhajo 'rthajaḥ |

ete vai nirjitā yena sa vai pañcatapāḥ smṛtaḥ ||

vacovegaṃ manasaḥ krodhavegaṃ jihvāvegaṃ codaropasthavegam |

etān vegān dharayed yas tu vipras taṃ vai brūyur brahmiṣṭhaṃ vā muniṃ vā ||&quot;
</code></pre>
<p>pauṃsnāt puruṣavyāpārāt | sāhasād balodbhavāt | tasya puṃsaḥ | tadanṛtāv iti | tat tasmād evaṃ tadbrahmacaryeṇeti | tad eveti | parvāparvasādhāraṇaṃ svadāragamanarūpam ādyaṃ tad eva parvavarjanarūpaṃ dvitīyam | evam ṛtugamananiyamātmakaṃ tṛtīyam ūrdhvaretaskatvaṃ caturtham | saṃkalpo viṣayasaundaryajñānam | kāmo viṣayecchā | āśayaḥ paunaḥpunyena bhāvanam | naṣṭaṃ nāśam | upayuṅkta ākāṅkṣate | viṣṇuḥ |</p>
<pre><code>trividhaṃ narakasyeha dvāraṃ nāśanam ātmanaḥ |

kāmaḥ krodhas tathā lobhas tasmād etat trayaṃ tyajet ||
</code></pre>
<p>āpastambaḥ: &ldquo;manasā vācā ghrāṇena cakṣuṣā śrotreṇa tvakśiśnodarārambhanānāsravān parivṛñjāno &lsquo;mṛtatvāya kalpate&rdquo; | manaḥprabhṛtīnām ārambhāṇāṃ vyāpārān āsrāvān puruṣaḥ saṅgahetūn parivṛñjānaḥ parityajann amṛtatvāya muktaye kalpate samartho bhavati | devalaḥ: &ldquo;athātaḥ pāpadoṣān manovākśarīrajān vyākhyāsyāmaḥ | tatra moharāgadveṣamānalobhamadaśokamamatvāhaṃkārabhayaharṣamoghacintāś ceti dvādaśa mānasāḥ |</p>
<pre><code>teṣāṃ ca trividho mohaḥ saṃbhavaḥ sarvapāpmanām |

ajñānaṃ saṃśayajñānaṃ mithyājñānam iti trikam ||

vijñānaṃ sarvavidyānām arthānāṃ svayam ūhanam |

doṣair adarśanaṃ ceti jñānam ajñānam anyathā ||

aśreyaḥśreyasor madhye bhramaṇaṃ saṃsayo bhavet |

mithyājñānam iti prāhur ahite hitadarśanam ||
</code></pre>
<p><strong>[223]</strong>	bhavaty adharmād ajñānam avidyā tac ca saṃśayaḥ |</p>
<pre><code>ubhābhyām anyathājñānaṃ pāpiṣṭham upajāyate ||

ajñānād duḥkhasaṃprāptiḥ saṃśayād badhyate punaḥ |

mithyājñānāt pataty evaṃ mūḍhas tāmisrayoniṣu ||
</code></pre>
<p>manuḥ |</p>
<pre><code>ācāryaṃ ca pravaktāraṃ pitaraṃ mātaraṃ gurum |

na hiṃsyād brāhmaṇaṃ gāś ca sarvāṃś caiva tapasvinaḥ ||

brāhmaṇāyāvagūryaiva dvijātir vadhakāmyayā |

śataṃ varṣāṇi tāmisre narake parivartate ||

tāḍayitvā tṛṇenāpi saṃrambhān matipūrvakam |

ekaviṃśatim ājātīḥ pāpayoniṣu jāyate ||

ayudhyamānasyotpāda brāhmaṇasyāsṛg aṅgataḥ |

duḥkhaṃ sumahad āpnoti pretyāprājñatayā naraḥ ||

śoṇitaṃ yāvataḥ pāṃsūn saṃgṛhṇāti mahītalāt |

tāvanty abdasahasrāṇi tatkartā narake vaset ||

na kadācid dvije tasmād vidvān avagured api |

na tāḍayet tṛṇenāpi na gātrāt srāvayed asṛk ||

avagūrya tv abdaśataṃ sahasram abhihanya tu |

jighāṃsayā brāhmaṇasya narakaṃ pratipadyate ||
</code></pre>
<p>devalaḥ |</p>
<pre><code>nāvagāhed apo nagno vahniṃ nābhivrajet padā |

śiro'bhyaktāvaśiṣṭena tailenāṅgaṃ na lepayet ||
</code></pre>
<p>vasiṣṭhaḥ: &ldquo;neṣṭakābhiḥ phalāni śātayet | na phalena phalam | na kalkakuhako bhavet&rdquo; |</p>
<p>kalko dambhaḥ | kuhako vaśīkārādis tadvān na bhaved ity arthaḥ |</p>
<p>&ldquo;na mlecchabhāṣāṃ śikṣeta&rdquo; | devalaḥ: &ldquo;nāvekṣetāśuciḥ kūpaṃ gharṣayen na padā padam&rdquo; |</p>
<p>tathā |</p>
<pre><code>suhṛnmaraṇam ārtiṃ vā na svayaṃ śrāvayet parān |

atibhogena mitrāṇi bāliśyān naiva pīḍayet ||

dākṣiṇyād dhi daridro 'pi sahate mitrapīḍanam || **[224]**
</code></pre>
<p>manuḥ |</p>
<pre><code>yad yat paravaśaṃ karma tat tad yatnena varjayet |

yad yad ātmavaśaṃ tu syāt tat tad yatnena sevayet ||

sarvaṃ paravaśaṃ duḥkhaṃ sarvam ātmavaśaṃ sukham |

etad vidyāt samāsena lakṣaṇaṃ sukhaduḥkhayoḥ ||

yat karma kurvato 'sya syāt paritoṣo 'ntarātmanaḥ |

tat prayatnena kurvīta viparītaṃ tu varjayet ||
</code></pre>
<p>yat karma dharmam ity arthaḥ | śaṅkhalikhitau |</p>
<pre><code>&quot;āpatsv api hi kaṣṭāsu parasvaṃ kāmayeta na |

nābhakṣyaṃ bhakṣayet kiṃcin na pūrvacaritaṃ caret ||

narṣipitṛdevatāḥ kīrtayet |
</code></pre>
<p>svakīyān ṛṣīn iṣṭadevatāḥ pitṝṃś ca na kīrtayed ity arthaḥ |</p>
<pre><code>&quot;nāgādhodakam avagāheta | na striyaṃ vivasanām īkṣeta | na puruṣam anyatra 

svābhāvyāt&quot; | 
</code></pre>
<p>svābhāvyād akāmata ity arthaḥ |</p>
<pre><code>    &quot;na pādena pādaṃ prakṣālayet | na darbhaiḥ parimṛjyāt | na mahājanavirodhaṃ kuryāt | na goṣṭhībhiḥ saṃbadhyet | na gaṇabandhusamavāyaṃ praviśet | nāyājyaṃ yājayet | nānuyogaṃ prabrūyāt&quot; |
</code></pre>
<p>anuyogo dhanadānārtham anuvākam adhīṣvety adhyayanādeśaḥ |</p>
<pre><code>    &quot;na brahmavikrayam icchet | na vāhyamāne vāhaya gām iti brūyān na pariṣanmadhye svairavāk syāt&quot; |
</code></pre>
<p>pariṣatkāryānuvāditvaṃ svairavāktvam |</p>
<pre><code>&quot;nāniyukto 'grāsanaṃ gacchen nābhyadhikaṃ dadyān na pratigṛhṇīyāt&quot; |
</code></pre>
<p>bhojyam. iti śeṣaḥ |</p>
<pre><code>&quot;nonmattamūkān saṃskuryāt&quot; |
</code></pre>
<p>nopanayītety arthaḥ |</p>
<pre><code>&quot;na vadhabandhasamavāyaṃ gacchet&quot; |
</code></pre>
<p>vadhabandhaprayojanaṃ samavāyaṃ melakaṃ na gacchet |</p>
<pre><code>&quot;na dāvam&quot; |
</code></pre>
<p>dāvo vanavahniḥ |</p>
<pre><code>&quot;na dampatyor antaram | narṣīṇāṃ prabhavaṃ na nadīnāṃ na mahātmanām&quot; |
</code></pre>
<p>prabhava utpattisthānam | <strong>[225]</strong></p>
<pre><code>    &quot;na madyaṃ dadyāt | na pratigṛhṇīyāt | na dharmaṃ khyāpayet | nādharmaṃ saṃvṛtaṃ kuryāt | nāpasavyaṃ paridadyāt | na bhūmiṃ vilikhet | na pādenābhihanyāt | nāṅgamukhavāditrāṇi kuryāt | na kūpaśvabhrāṇi vilokayet | na lokavidviṣṭāni samācaret | sarvaṃ viruddhaṃ pariharet&quot; |
</code></pre>
<p>hārītaḥ: 	&ldquo;na gor mūtrapurīṣābhyām udvijet | na pathi śikhā visṛjet&rdquo; |</p>
<p>śikhāḥ keśāḥ |</p>
<pre><code>    vrīhinikaṣaṇatṛṇakuṭṭanaloṣṭacandanalekhanakarajadaśanavīṇāvādanāni varjayet | ātmastavāvamānāṃś ca madyaśuktavikārāṃś ca varjayet | na raktām agandhāṃ srajam ābadhnīyāt | anyatra kāñcanakamalakuvalebhyaḥ | nāśuciklinnapūtibhir dārubhir agnim indhīta | nāgnivelayoḥ pravaset | parvasu cāpatsu proṣito 'gnivelāyāṃ vāgyatas tāṃ pratidiśaṃ manasā dhyāyet | anupasthāya mantrato hutaṃ jñātvā prati va enā ity upasthāyābhibhāṣeta |


        prati va enā namasāham emi sūktena bhikṣe sumatiṃ surāṇām |


        rarāṇa tā maruto vedyābhir nihelo dhatta vi mucadhvam aśvān ||


    nādarbham agniṃ paricaret | nāyajñiyair juhuyāt | hutaśeṣaṃ brāhmaṇāya dadyāt | māṣamasūramadhumāṃsaparannamaithunāni vratye 'hanit varjayet |
</code></pre>
<p>vratyam agnyanvādhānadinam |</p>
<pre><code>    noccair niśāyām abhibhāṣeta | nottarīyāntarīyavinimayaṃ kuryāt | na devagurubrāhmaṇaparīvādaṃ kuryāt | na caiṣāṃ dīyamānaṃ prati vārayet | steyino hi pramītāḥ pūrvadhaninām upakārāya jāyante | tasmān na steyaṃ kuryān na kārayet | nāvamanyeta |


        nindāṃ mṛtyupadaṃ prāhur nikṛtiṃ tamasaḥ padam |


        sarvabhūtātmabhūtatvād ārjavaṃ brahmaṇaḥ padam ||


    pāpād vopasargād vyādhisaṃkramaṇayogāt siddhyadarśanāc ca tasmāt pṛthakśaucāḥ śreyāṃsaḥ |


        āsanaṃ śayanaṃ yānam antardhāya samācaret |


        na caikabhojanaṃ prāhur brāhmaṇānāṃ svakair api ||
</code></pre>
<p>vyāsaḥ |</p>
<pre><code>yūkāmatkuṇadaṃśādīn khādataḥ svātmanas tanum |

putravat parirakṣanti te narāḥ svargagāminaḥ(ṇaḥ) || **[226]**
</code></pre>
<p>kālikāpurāṇe |</p>
<pre><code>sopānatko devagṛham āruhed yas tu mānavaḥ |

sa yāti narakaṃ ghoraṃ tāmisraṃ nāma namataḥ ||
</code></pre>
<p>bṛhaspatiḥ |</p>
<pre><code>ekapaṅktyupaviṣṭā ye na spṛśanti parasparam |

bhasmanā kṛtamaryādā na teṣāṃ saṃkaro bhavet ||

agninā bhasmanā caiva salilena viśeṣataḥ |

dvāreṇa stambhamārgeṇa ṣaḍbhiḥ paṅktir vibhidyate || iti |
</code></pre>
<p>hārītaḥ |</p>
<pre><code>śuciṃ devāś ca rakṣanti rakṣanti pitaraḥ śucim |

śucer bibhyati rakṣāṃsi ye cānye duṣṭacāriṇaḥ ||

bhraṣṭaśaucaṃ naraṃ dṛṣṭvā prahiṃsantīha rakṣasāḥ |

yakṣāḥ piśācā bhūtāni ye cāne 'py evamādayaḥ ||

jñānaṃ dānaṃ tapas tyāgo mantrakarmavidhikriyāḥ |

maṅgalācāraniyamāḥ śaucabhraṣṭasya niṣphalāḥ ||

dvau māsau pāyayed vatsaṃ tṛtīye dvistanaṃ duhet |

caturthe tristanaṃ śeṣaṃ yathānyāyaṃ yathābalam ||

nastanaṃ damanaṃ bāle vāhanaṃ ca na śasyate |

vṛddhānāṃ durbalānāṃ ca prajāpativaco yathā ||
</code></pre>
<p>nastanaṃ nāsikābhedaḥ | tathā |</p>
<pre><code>vṛddhān nātivadej jātu na ca saṃpreṣayed api |

nāsīnaḥ syāt sthiteṣv evam āyur asya nirasyati ||
</code></pre>
<p>tathā |</p>
<pre><code>gṛhe pārāvatā dhanyāḥ śukā vai śārikās tathā |

gṛha ete praśastāḥ syus tathā vai tailapāyikāḥ ||

upadīpakāś ca gṛdhrāś ca kapotā bhramarās tathā |

nivaseran yadā tatra śāntim eva tadācaret ||

amaṅgalyāni caitāni divākrośo mahātmanām |

mahātmanāṃ ca guhyāni vaktavyāni na karhicit ||

pānīyasya kriyā naktaṃ na kāryā bhūtim icchatā |

bhuktvā prasādhanaṃ varjyaṃ varjyāś ca niśi saktavaḥ ||

prāṅmukhaḥ śmaśrukarmāṇi kārayet tu sadā naraḥ |

udaṅmukho vā rājendra tathāyur vindate mahat || **[227]**
</code></pre>
<p>tathā |</p>
<pre><code>sutastriyāś ca śayanaṃ saha bhojyaṃ ca varjayet |

āhāraṃ maithunaṃ nidrāṃ saṃdhyakāle vivarjayet ||

karma cādhyayanaṃ caiva tathā dānapratigrahau |

gokharoṣṭraṃ ca nārohen na ca gacched divā striyam ||

snānaṃ caṅkramaṇaṃ svapnaṃ digvāsā na samācaret ||
</code></pre>
<p>viṣṇuḥ: &ldquo;na sarvaśastraiḥ krīḍeta devabrāhmaṇaśāstramahātmanāṃ parivādaṃ varjayet | parvasu na tṛṇam api cchindyāt&rdquo; | viṣṇupurāṇam |</p>
<pre><code>virodhaṃ nottamair gacchen nādhamaiś ca sadā budhaḥ |

vivādaś ca vivāhaś ca tulyarūpair nṛpeṣyate ||
</code></pre>
<p>smṛtyantaram |</p>
<pre><code>madyavikrayasaṃdhānadānādānāni nācaret |
</code></pre>
<p>uśanā |</p>
<pre><code>tithiṃ pakṣasya na brūyān na nakṣatrāṇi nirdiśet |
</code></pre>
<p>āpastambaḥ |</p>
<pre><code>saṃpādayati yo vipraḥ snānaṃ tīrthaphalaṃ japam |

saṃpādī badhyate doṣais tasya saṃpadyate phalam ||
</code></pre>
<p>paiṭhīnasiḥ |</p>
<pre><code>apeyaṃ hi sadā toyaṃ rātrau madhyamayāmayoḥ |

snānaṃ caiva na kartavyaṃ tathaivācamanakriyā ||

mattapramattonmattapatitaiḥ saha saṃbhāṣaṃ na kurvīta |
</code></pre>
<p>pramattaḥ pramādaśīlaḥ |</p>
<pre><code>nāpuṣpitaṃ vṛkṣam ārohet | tathā nānyasmai dīyamānaṃ prati vadet ||
</code></pre>
<p>mārkaṇḍeyaḥ |</p>
<pre><code>baliṃ snānabhuvaṃ caiva śmaśānabalim eva ca |

na gacched bandhanāgāraṃ vadhyabhūmiṃ ca garhitām ||

antaḥpuraṃ vittagṛhaṃ paradyūtagṛhaṃ tathā |

nordhvajānuś ciraṃ tiṣṭhed vatsatantrīṃ ca na laṅghayet ||

samālyo nācaret snānaṃ na dvivāsā vikāraṇam |
</code></pre>
<p>vikāraṇaṃ nirnimittam |</p>
<pre><code>mlecchaveśo na kartavyo mlecchabhāṣā tathaiva ca ||

nāsaṃvṛtamukhaḥ kuryād dh(gh)āsyaṃ jṛmbhāṃ tathaiva ca |

gopayej janmanakṣatraṃ dhanasāraṃ gṛhe malam ||
</code></pre>
<p><strong>[228]</strong>	vegarodho na kartavyas tv anyatra krodhavegataḥ |</p>
<pre><code>nopekṣitavyo vyādhiḥ syān mṛtyur alpo 'pi bhārgava ||

na huṃ kuryāc chavaṃ pūrvaṃ bibhṛyān nāgnivāriṇī ||
</code></pre>
<p>śaṅkhalikhitau: &ldquo;nāpo &lsquo;gniṃ caikato dhārayet&rdquo; | ekata ekasmin hastapādau | mārkaṇḍeyaḥ |</p>
<pre><code>na bhuktamātrasyāyasyen nīcasevāṃ ca varjayet |

pādaṃ padā ca nākrāmen na kaṇḍūyen na śodhayet ||

vedaśāstranarendrāgnidevanindāṃ vivarjayet |

nirāsanasya suptasya tiṣṭhataś ca tathaiva ca ||

tathā bhuktavato nityaṃ snātasya ruṣitasya ca |

yātrāyuddhotsukasyāpi śmaśrukarma vivarjayet ||

puṣpāṇy akālarūḍhāni phalāny api tathaiva ca |

vikāravac ca yat kiṃcit tat prayatnena varjayet ||
</code></pre>
<p>vikāravad adbhutam |</p>
<pre><code>divā kapitthacchāyāṃ ca rātrau dadhi śamīṃ tathā |

kārpāsaṃ dantakāṣṭhaṃ ca śakrād api harec chriyam ||

aṣṭamīṃ ca tathā ṣaṣṭhīṃ navamīṃ ca caturdaśīm |

varjayec chiraso 'bhyaṅgaṃ parvasaṃdhiṃ tathaiva ca ||

tathaivāmalakaiḥ snānaṃ saptamīṣu vivarjayet |

vinā tu satataṃ snānaṃ na snāyād daśamīṣu ca ||

amāvasyāsu sarvāsu navavastraṃ na dhārayet |

gogajāśvājapuccheṣu kharasya ca viśeṣataḥ ||

yal lagnam udakaṃ tasmād vipruṣaṃ dūratas tyajet |

śūrpavātanakhāgrāmbu snānavastraghaṭodakam ||

mārjanīreṇukeśāmbu hanti puṇyaṃ purā kṛtam |

mālyānulepanād agraṃ na pradadyāt tu kasyacit ||

anyatra devatāvipragurubhyo bhṛgunandana |

na gacched garbhiṇīṃ nārīṃ malināṃ sitamūrdhajām ||

rajasvalāṃ bhuktavatīṃ nāyonau na bubhukṣitaḥ |

na svaped yeṣu deśeṣu teṣu deśeṣu cāpy atha ||

dīkṣito varjayed yatnāt kṛtvā śrāddhaṃ ca mānavaḥ | **[229]**
</code></pre>
<p>dīkṣito &lsquo;nunmuktadīkṣaḥ | purāṇāt |</p>
<pre><code>kriyāṃ yaḥ kurute mohād anācamyeha nāstikaḥ |

bhavanti hi vṛthā tasya kriyāḥ sarvā na saṃśayaḥ ||
</code></pre>
<p>śātātapaḥ |</p>
<pre><code>ajāvireṇusaṃsparśād āyur lakṣmīś ca hīyate |

śvakākoṣṭrakharolūkasūkaragrāmyapakṣiṇām ||
</code></pre>
<p>baijavāpaḥ |</p>
<pre><code>rathāśvagajadhānyānāṃ gavāṃ caiva rajaḥ śubham |

apraśastaṃ samūhinyajāvirāsabhavāsasām ||
</code></pre>
<p>samūhinī mārjanī | ṣaṭtriṃśanmatāt |</p>
<pre><code>prakṣālya hastau gṛhṇīyād oṣadhyamalake naraḥ |

śraso muṇḍanaṃ kṛtvā punaḥ prakṣālayet tu tat ||
</code></pre>
<p>manuḥ |</p>
<pre><code>maṅgalācārayuktaḥ syāt prayatātmā jitendriyaḥ |

japec ca juhuyāc caiva vinipāto na vidyate ||

vedam evābhyasen nityaṃ yathākālam atandritaḥ |

taṃ hy asyāhuḥ paraṃ dharmam upadharmo 'nya ucyate ||

vedābhyāsena satataṃ śaucena tapasaiva ca |

adroheṇa ca bhūtānāṃ jātiṃ smarati paurvikīm ||

paurvikīṃ saṃsarañ jātiṃ brahmaivābhyasate punaḥ |

brahmābhyāsena cānantam ajasraṃ phalam aśnute ||

sāvitrāñ jātihomāṃś ca kuryāt parvasu nityaśaḥ ||
</code></pre>
<p>jātir janma | savitṛdai(de)vatyān duritaśāntiprayojanān ājyahomān kṛṣṇaśuklapañcadaśīṣu sadā kuryād ity arthaḥ |</p>
<pre><code>aṣṭakāsu pitṝn arcen nityam anvaṣṭakāsu ca |
</code></pre>
<p>svagṛhyoktavidhāneneti śeṣaḥ | nityaṃ sarvadety arthaḥ |</p>
<pre><code>abhivādya ca vṛddhāṃś ca dadyāc caivāsanaṃ svakam |

kṛtāñjalir upāsīta gacchataḥ pṛṣṭhato 'nviyāt ||

nāstikyaṃ vedanindāṃ ca devatānāṃ ca kutsanam |

dveṣaṃ stambhaṃ ca mānaṃ ca krodhaṃ taikṣṇyaṃ ca varjayet || **[230]**
</code></pre>
<p>nāsti daivam iti matir yasya sa nāstikaḥ | tasya bhāvo nāstikyam | vederṣyāprāmāṇyādhyavasāyo nindā | devatānāṃ brahmādīnāṃ kutsanaṃ nindanam | yathā — brahmā duhitaram agāt | īśo brahmaṇaḥ śiraś cicchedeti | stambho &lsquo;haṃkārād apraṇāmaḥ | māno &lsquo;haṃkāraḥ | krodho &lsquo;kṣamā | taikṣṇyaṃ vākpāruṣyam |</p>
<pre><code>adhārmiko naro yo hi yasya cāpy anṛtaṃ dhanam |

hiṃsāratiś ca yo nityaṃ nehāsau sukham edhate ||

na sīdann api dharmeṇa mano 'dharme niveśayet |

adhārmikāṇāṃ pāpānām āśu paśyan viparyayam ||

nādharmaś carito loke sadyaḥ phalati gaur iva |

śanair āvartamānas tu kartur mūlāni kṛntati ||

yadi nātmani putreṣu no cet pautreṣu naptṛṣu |

na tv evaṃ hi kṛto dharmaḥ kartur bhavati niṣphalaḥ ||

na dharmasyāpadeśena pāpaṃ kṛtvā vrataṃ caret |

vratena pāpaṃ pracchādya kurvan strīśudradambhanam ||
</code></pre>
<p>dharmacchalena prāyaścittaṃ na kuryād ity arthaḥ |</p>
<pre><code>aliṅgī liṅgaveśena yo vṛttim upajīvati |

sa liṅgināṃ haraty enas tiryagyonau ca jāyate ||
</code></pre>
<p>āśramiṇo liṅginaḥ | teṣāṃ liṅgair daṇḍādibhiḥ svayam aliṅgī tadvṛttiṃ bhikṣāpratigrāhādikāṃ ya upajīvati sa āśramiṇāṃ pāpaṃ tiryagyoniṃ cāśnute |</p>
<pre><code>yamān seveta satataṃ na nityaṃ niyamān budhaḥ |

yamān pataty akurvāṇo niyamān kevalān bhajan ||

śaucam ijyā tapo dānaṃ svādhyāyopasthanigrahau |

vratopavāsau maunaṃ ca snānaṃ ca niyamā daśa ||

ānṛśaṃsyaṃ kṣamā satyam ahiṃsā dama ārjavam |

dhyānaṃ prasādo mādhuryaṃ mārdravaṃ ca yamā daśa ||

na vismayet tapasā vaded dṛṣṭyā ca nānṛtam |

nārto 'py apavaded viprān na dattaṃ parikīrtayet ||

yajño 'nṛtena kṣarati tapaḥ kṣarati vismayāt |

āyur viprāvamānena dānaṃ tu parikīrtanāt || **[231]**
</code></pre>
<p>vismayaḥ ślāghā | evamādiśrutismṛtibhya ācāro veditavyaḥ | sarvaś ca snātakenāvaśyaṃ kāryaḥ | tad āha manuḥ |</p>
<pre><code>ācārāl labhate hy āyur ācārād īpisitāḥ prajāḥ |

ācārād dhanam akṣayyam ācāro hanty alakṣaṇam ||

durācāro hi puruṣo loke bhavati ninditaḥ |

duḥkhabhāgī ca satataṃ vyādhito 'lpāyur eva ca ||

sarvalakṣaṇahīno 'pi sarvadācāravān naraḥ |

śraddadhāno 'nasūyaś ca śataṃ varṣāṇi jīvati || 1.154 ||
</code></pre>
<p><em>kiṃ ca</em> |</p>
<pre><code>**gobrāhmaṇānalānnāni nocchiṣṭo na padā spṛśet |**
</code></pre>
<p>ucchiṣṭo gavādi na spṛśet | anucchiṣṭo &lsquo;pi padā | ucchiṣṭo &lsquo;trāśuciḥ | manuḥ |</p>
<pre><code>spṛṣṭvaitāni śucir nityam adbhir prāṇān upaspṛśet |

gātrāṇi caiva sarvāṇi nābhiṃ pāṇitalena tu ||
</code></pre>
<p>prāṇaśabdenātra tatsthānāni mūrdhanyacchidrāṇi śrotrādīni lakṣyante | gātraśabdenāpy uromūrdhaskandhā ucyante | tatsparśasyācamanaprakaraṇe śuddhihetutvadarśanāt | śuddhyarthaṃ cedaṃ prāṇādisparśanaṃ vidhīyate ||</p>
<p><em>kiṃ ca</em> |</p>
<pre><code>**na nindātāḍane kuryāt**
</code></pre>
<p>parasya nindāṃ tāḍanaṃ ca na kuryāt |</p>
<p><em>atrāpavādam āha</em> |</p>
<pre><code>    **putraṃ śiṣyaṃ ca tāḍayet || 1.155 ||**
</code></pre>
<p>śikṣārtham anayos tāḍanānugraho nānyathā | tad āha manuḥ |</p>
<pre><code>parasya daṇḍaṃ nodyacchet kruddho nainaṃ nipātayet |

anyatra putrāc chiṣyād vā śikṣārthaṃ tāḍayet tu tau ||
</code></pre>
<p>śiṣyaḥ śāsanīyaḥ | putrasya pṛthaggrahaṇaṃ gobalīvardanyāyena | ata eva viṣṇuḥ: &ldquo;śāsyaṃ śāset tāḍayet&rdquo; iti śāsyaśabdam eva prayuktavān | atra niyamam evāha |</p>
<pre><code>adhobhāge śarīrasya nottamāṅge na vakṣasi |

ato 'nyathā tu praharan pāpayukto bhaven naraḥ || **[232]**
</code></pre>
<p>śarīrasyādhobhāge nābher adhastāt tāḍayet | uttamāṅge śirasi vakṣasi na tāḍayet | adhobhāganiyamenaiva śirovakṣasor vyāvṛttisiddhau tayoḥ pṛthaṅniṣedhas tato &lsquo;nyatrottarakāye pi tāḍananugrahārthaḥ | ata eva viṣṇuḥ: &ldquo;śāsyaṃ tāḍayet taṃ tu veṇudalena rajjvā vā pṛṣṭhata eva&rdquo; iti | anyathā praharan gurur api pāpavān syāt || 1.155 ||</p>
<pre><code>**karmaṇā manasā vācā yatnād dharmaṃ samācaret |**
</code></pre>
<p>atra yatnād iti vidhīyate | anyad anūdyate | tathā ca sati karmaṇetipadam anuvācakatvād vāṅmanaḥśabdasāhacaryāc ca lakṣaṇayā śarīre vartate | tataś cāyam artho bhavati — śarīreṇa yaṃ dharmaṃ tapaścaryādikam ācaret, yaṃ ca manasā yāgadānādikam, yaṃ ca vācā vedādhyayanādikam, taṃ yatnād ādarāt samācaret, na pramādyed ity arthaḥ | dharmasya sarvapuruṣārthahetutvāt | ata eva manuḥ |</p>
<pre><code>dharmaṃ śanaiḥ saṃcinuyād valmīkam iva vaprikāḥ |

na putradāraṃ na jñātir dharmas tiṣṭhati kevalaḥ ||

ekaḥ prajāyate jantur eka eva vilīyate |

eko 'nubhuṅkte sukṛtam eka eva ca duṣkṛtam ||

mṛtaṃ śarīraṃ saṃtyajya kāṣṭhaloṣṭasamaṃ kṣitau |

vimukhā bāndhavā yānti dharmas tam anugacchati ||

tasmād dharmaṃ sahāyārthaṃ nityaṃ saṃcinuyāc chanaiḥ ||
</code></pre>
<p>atrāpavādam āha |</p>
<pre><code>**asvargyaṃ lokavidviṣṭaṃ dharmyam apy ācaren na tu || 1.156 ||**
</code></pre>
<p>asvargyam anāmuṣmikam aihikaphalaṃ laukikair vidviṣṭaṃ ninditaṃ dharma(rmya)m api śāstravihitam api nācared abhicārādikam | vihito hi baudhāyanenābhicāraḥ kvacid iṣyate | yathā: &ldquo;ṣaṭsv anabhicaran patati&rdquo; iti | manur api |</p>
<pre><code>kṣatriyo bāhuvīryeṇa tared āpadam ātmanaḥ |

dhanena vaiśyaśūdrau tu japahomair dvijottamaḥ ||

svavīryād rājavīryāc ca svavīryaṃ balavattaram |

tasmāt svenaiva vīryeṇa nigṛhṇīyād arīn dvijaḥ || iti | **[233]**
</code></pre>
<p>tasmād abhicāro madhuparkādau govadho vidhvāniyogaḥ śūdrāvivāha ityādayo &lsquo;svargyatvāl lokavidviṣṭatvād vihitā api na kāryā viśeṣeṇa kaliyuge | ata eva smaranti |</p>
<pre><code>gopaśuṃ devarāt putraṃ satrayāgaṃ kamaṇḍalum |

surāprayogaṃ bhikṣuṃ ca na kurvīta kalau yuge ||
</code></pre>
<p>bhikṣuḥ paramahaṃsaḥ | tathā |</p>
<pre><code>akṣatā naramedhaś ca goyajñaś ca kamaṇḍaluḥ |

devarāc ca sutotpattiḥ kalau pañca vivarjayet ||
</code></pre>
<p>ata eva madhuparke &lsquo;nukalpasmaraṇam | yan mārkaṇḍeyaḥ |</p>
<pre><code>mādhuparkikapaśvarthe tato mātrāṃ nivedayet |

sahiraṇyaṃ bījapātraṃ draviṇena sadaiva tu ||

paśuḥ kalau na kartavya ity āha bhagavān bhṛguḥ ||
</code></pre>
<p>mādhuparkikapaśur atra gaur eva | madhuparke &ldquo;tasmā asipāṇir gāṃ prāha&rdquo; ityādau gohananakriyāniyogādeḥ smaraṇāt kalau gohanansya niṣedhopapatteś ca || 1.156 ||</p>
<pre><code>**mātṛpitratithibhrātṛjāmisaṃbandhimātulaiḥ |**
</code></pre>
<p>**	bālavṛddhāturācāryavaidyasaṃśritabāndhavaiḥ || 1.157 ||**</p>
<p>**	ṛtvikpurohitāmātyabhāryādāsasanābhibhiḥ |**</p>
<p>**	vivādaṃ varjayitvā tu sarvāṃl lokāñ jayed gṛhī || 1.158 ||**</p>
<p>mātrādibhir vivādaṃ kalahaṃ varjayitvā sarvān bhūrādīṃl lokāñ jayati bhuṅkte | jāmayo bhaginīprabhṛtayaḥ svavāsinyaḥ | saṃbandhino vaivāhyāḥ | vaidyo bhiṣag vedavidyāvān vā | saṃśrita āśritaḥ śiṣya iti yāvat | sanābhayaḥ sapiṇḍāḥ | anye prasiddhāḥ | manus tūktavivādān varjayataḥ sarvapāpakṣayam ācāryādibhir jitasya ca brahmalokādijayaphalam āha |</p>
<pre><code>bālavṛddhātuair vaidyair jñātisaṃbandhibāndhavaiḥ |

mātāpitṛbhyāṃ jāmībhir bhrātrā putreṇa bhāryayā ||

duhitrā dāsavargeṇa vivādaṃ na samācaret ||

etāṃs tyajan vivādāṃś ca sarvapāpaiḥ pramucyate |

etair jitaiś ca jayati sarvāṃl lokān imān gṛhī ||
</code></pre>
<p>atra caitair iti vakṣyamāṇācāryābhiprāyam |</p>
<p><strong>[234]</strong>	ācāryo brahmalokeśaḥ prājāpatye pitā prabhuḥ |</p>
<pre><code>atithis tv indralokeśo devalokasya cartvijaḥ ||

jāmayo 'psarasāṃ loke vaiśvadevasya bāndhavāḥ |

saṃbandhino 'pāṃ lokasya pṛthivyā mātṛmātulau ||

ākāśeśās tu vijñeyā bālavṛddhakṛśāturāḥ |

bhrāta jyeṣṭhaḥ samaḥ pitrā bhāryā putraḥ svikā tanuḥ ||

chāyā svo dāsavargas tu duhitā kṛpaṇaṃ param |

tasmād etair adhikṣiptaḥ sahetāsaṃjvaraḥ sadā ||
</code></pre>
<p>kṛpāviṣayaḥ (?) | asaṃjvaro &lsquo;saṃtaptaḥ || 1.157 ||</p>
<p><em>api ca</em> |</p>
<pre><code>**pañca piṇḍān anuddhṛtya na snāyāt paravāriṣu |**
</code></pre>
<p>parakīyavāribhyaḥ pañca piṇḍān anuddhṛtya bahir anutkṣipya teṣu snānaṃ na kuryāt | anena cārthād vakṣyamāṇamukhyasnānāṅgajalālābhe paravāriṣv api piṇḍoddharaṇapūrvakaṃ snānaṃ vidhīyate | yāni tu jalāni svāminā yathāśāstraṃ paropakārāyotsṛṣṭāni tebhyaḥ piṇḍā noddhartavyāḥ, parakīyatvābhāvāt | atra manuḥ |</p>
<pre><code>parakīyanipāneṣu na snāyād dhi kadācana |

nipānakartuḥ snātvā tu duṣkṛtāṃśena lipyate ||
</code></pre>
<p>baudhāyanaḥ |</p>
<pre><code>na kadācid budhaḥ snāyāt parakhāte jalāśaye |

ananuddhṛtya kūpe vā mṛtpiṇḍān pañca sapta vā ||
</code></pre>
<p><em>idānīṃ mukhyāni snānāṅgajalāny āha</em> |</p>
<pre><code>**snāyān nadīdevakhātahradeśu ca saraḥsu ca || 1.159 ||**
</code></pre>
<p>nadyādiṣu snāyāt | nadī sravantī | devaiḥ khātam iti yat smaryate tad devakhātam | nadījalam avicchinnapravāhaṃ hradaḥ | saraḥ sthāvaram akṛtrimaṃ jalam | cakārād gartaprasravaṇādiṣv api | tathā ca manuḥ |</p>
<pre><code>nadīṣu devakhāteṣu hradeṣu ca saraḥsu ca |

snānaṃ samācaren nityaṃ gartaprasravaṇādiṣu ||
</code></pre>
<p>gartasvarūpam āha kātyāyanaḥ |</p>
<pre><code>dhanuḥsahasrāṇy aṣṭau ca gatir yāsāṃ na vidyate |

na tā nadīśabdavahā gartās te parikīrtitāḥ || iti | **[235]**
</code></pre>
<p>na tā āpo nadīśabdavahā ity arthaḥ | parvatādeḥ stoko jalapravāhaḥ prasravaṇam | atra ca prāśastyakramam āha mārkaṇḍeyaḥ |</p>
<pre><code>bhūmiṣṭham uddhṛtāt puṇyaṃ tataḥ prasravaṇodakam |

tato 'pi sārasaṃ puṇyaṃ tasmān nādeyam ucyate ||

tīrthatoyaṃ tataḥ puṇyaṃ nāṅgaṃ puṇyaṃ tu sarvataḥ ||
</code></pre>
<p>yogayājñavalkyaḥ |</p>
<pre><code>prabhūte vidyamāne tu udake sumanohare |

nālpodake dvijaḥ snāyān nadīṃ cotsṛjya kṛtrime ||

trirātraphaladā nadyo yāḥ kāścid asamudragāḥ |

samudragās tu pakṣasya māsasya saritāṃ patiḥ ||
</code></pre>
<p>trirātraphaladās trirātropavāsaphaladā ity arthaḥ | evaṃ pakṣamāsayor api | prasaṅgāt samudrasnānādiviṣayaṃ kiṃcid ucyate | tatra smṛtyantaram |</p>
<pre><code>aśvatthasāgarau caiva na spraṣṭavyau kadācana |

aśvatthaṃ mandavāreṣu sāgaraṃ parvaṇi spṛśet ||
</code></pre>
<p>mandaḥ śanaiścaraḥ | parvāmāvāsyā pūrṇamāsī ca | tathā |</p>
<pre><code>sindhoḥ setoḥ sarasvatyā gaṅgāyāḥ puruṣottamāt |

nāparvaṇi sarinnāthaṃ spṛśed anyatra kutracit ||
</code></pre>
<p>tathā |</p>
<pre><code>kartuṃ pravṛtto vidhivat snānaśrāddhādikāṃ kriyām |

kṛttiṃ pratyabhimantryeha kṣipet pāṣāṇasaptakam ||

pippalādasamutpanne kṛtte lokabhayaṃkari |

pāṣāṇaṃ te mayā dattam āhārārthaṃ prakalpitam ||
</code></pre>
<p>vyāsaḥ |</p>
<pre><code>agniś ca te yonirilā ca deho retodhā viṣṇur amṛtaṃ ca nābhiḥ |

etad bruvan pāṇḍava satyavākyaṃ tato 'vagāheta patiṃ nadīnām ||

ājanmaśatasāhasraṃ yat pāpaṃ kurute kvacit |

mucyate sarvapāpebhyaḥ snātvaivaṃ lavaṇāmbhasi ||

anyathā tu kuruśreṣṭha devayonir apāṃ patiḥ |

kuśāgreṇāpi kaunteya na spraṣṭavyo mahodadhiḥ ||
</code></pre>
<p>smṛtyantaram |</p>
<pre><code>vapanaṃ copavāsaṃ ca sarvatīrtheṣu karayet |
</code></pre>
<p>marīciḥ |</p>
<pre><code>nabhonabhasyayor madhye sarvā nadyo rajasvalāḥ |

tāsu snānaṃ na kurvīta devarṣipitṛtarpaṇam || **[236]**
</code></pre>
<p>mārkaṇḍeya |</p>
<pre><code>ādityaduhitā gaṅgā plakṣajātā sarasvatī |

rajasā nābhibhūyante ye cānye nadasaṃjñakāḥ ||
</code></pre>
<p>kurukṣetre yā sarasvatī sā plakṣajātā | smṛtyantarāt |</p>
<pre><code>kālindī gomatī gaṅgā pavitrā devanirmitā |

sāmānyād guṇayogāc ca rajo nābhibhavaty ataḥ ||
</code></pre>
<p>nigamaḥ |</p>
<pre><code>gaṅgā dharmadravaḥ puṇyā yamunā ca sarasvatī |

antargatarajoyogāḥ sarvāheṣu ca cāmalāḥ ||
</code></pre>
<p>gārgyaḥ |</p>
<pre><code>pratyāvṛtte 'mbhasi snānaṃ varjyaṃ nadyāṃ dvijātibhiḥ |

tasyāṃ rajakatīrthaṃ ca daśahastena copari ||
</code></pre>
<p>nigamaḥ |</p>
<pre><code>pratisroto rajoyogo rathyājalaniveśanam l

gaṅgāyāṃ na praduṣyanti sa hi dharmadravaḥ svayam ||

yāḥ śoṣam upagacchanti grīṣme kusarito bhuvi |

tāsu snānaṃ na kurvīta prāvṛṣy ambudarśanāt ||
</code></pre>
<p>yogayājñavalkyaḥ |</p>
<pre><code>agrāhyās tv agrimā āpo nadyāḥ prathamavegitaḥ |

prakṣobhitāś ca kenāpi pārśvatīrthaviniḥsṛtāḥ ||
</code></pre>
<p>agrimā navāḥ | tathā ca smṛtyantaram |</p>
<pre><code>ajā gāvo mahiṣyaś ca brāhmaṇyaś ca prasūtikāḥ |

daśarātreṇa śudhyanti bhūmiṣṭhaṃ ca navodakam ||
</code></pre>
<p>tīrthaṃ jalāvataraṇamārgaḥ | vyāsaḥ |</p>
<pre><code>nadyā yac ca paribhraṣṭaṃ nadyā yac ca vivarjitam |

gatapratyāgataṃ yac ca tat toyaṃ parivarjayet ||

nadyām astamite snānaṃ varjayet sarvadā naraḥ |

nadyāṃ snāto nadīm anyāṃ na praśaṃseta dharmavit ||

antardhāya ca na snāyān na ca tīrthe jalāntare |

na meheta jaladroṇyāṃ snātuṃ ca na nadīṃ taret ||
</code></pre>
<p>asyārthaḥ — nadīto bhraṣṭaṃ nadyā vinirgatya tato vicchinnaṃ nadyā saha saṃgamārtham abhipravṛttaṃ tad asaṃgataṃ yat tat tayā varjitam āvarte gatapratyāgatam | antardhāya vastrādinā | tīrthāntare ca tīrthāntarajalena na snāyād iti || 1.159 ||</p>
<p><em>kiṃ ca</em> |</p>
<pre><code>**paraśayyāsanodyānagṛhayānāni varjayet |**
</code></pre>
<p><strong>[237]	adattāni</strong></p>
<p>paraśayyādīni pareṇādattāni varjayet | tadupajīvanaṃ varjayed ity arthaḥ | udyānam upavanam | prasiddham anyat | atra manuḥ |</p>
<pre><code>yānaśayyāsanāny asya kūpodyānagṛhāṇi ca |

adattāny upayuñjāna enasaḥ syāt turīyabhāk ||
</code></pre>
<p><strong>iti śrīvidyādharavaṃśaprabhavaśrīśilāhāranarendrajīmūtavāhanānvayaprabhūta-</strong></p>
<p><strong>śrīmadaparādityadevaviracite yājñavalkīyadharmaśāstranibandhe</strong></p>
<p><strong>snātakavrataprakaraṇam || 5 ||</strong></p>
<p><strong>atha saṭīkayājñavalkyasmṛtau</strong></p>
<p><strong>bhojyābhojyabhakṣyābhakṣyaprakaraṇam || 6 ||</strong></p>
<p><em>adhunā bhojyābhojyabhakṣyābhakṣyaprakaraṇam ārabhate | tatrābhojyāny āha |</em></p>
<pre><code>    **agnihīnasya nānnam adyād anāpai || 1.160 ||**
</code></pre>
<p>saty apy adhikāre śrautasmārtāgniparigraham akurvata utsṛṣṭāgneś cānnam anāpadi na bhuñjīta || 1.160 ||</p>
<pre><code>**kadaryabaddhacaurāṇāṃ klībaraṅgāvatāriṇām |**
</code></pre>
<p>**	vaiṇābhiśastavārdhuṣyagaṇikāgaṇadīkṣiṇām || 1.161 ||**</p>
<p>**	cikitsakāturakruddhapuṃścalīmattavidviṣām |**</p>
<p>**	krūrograpatitavrātyadāmbhikocchiṣṭabhojinām || 1.162 ||**</p>
<p>**	avīrastrīsvarṇakārastrījitagrāmayājinām |**</p>
<p>**	śastravikrayakarmāratantuvāyaśvavṛttinām || 1.163 ||**</p>
<p>**	nṛśaṃsarājarajakakṛtaghnavadhajīvinām |**</p>
<p>**	cailadhāvasurājīvasahopapativeśmanām || 1.164 ||**</p>
<p>**	eṣām annaṃ na bhoktavyaṃ somavikrayiṇas tathā |**</p>
<p><strong>[238]</strong></p>
<p>kadaryādīnāṃ somavikrayiṇaś cānnaṃ na bhoktavyam | kadaryo yo lobhād vidyamānam api dhanaṃ na bhuṅkte na ca dadāti | tad uktam |</p>
<pre><code>ātmānaṃ dharmakṛtyaṃ ca putradārāṃś ca pīḍayan |

lobhād yaḥ pitarau bhṛtyān sa kadarya iti smṛtaḥ ||
</code></pre>
<p>baddho nigaḍitaḥ | cauraḥ stenaḥ | klībaḥ paṇḍaḥ | raṅgāvatārī naṭādiḥ | vaiṇo vīṇāvādanajīvī, veṇucchedanajīvī vā | abhiśastaḥ pāpakāritvenādhikṣiptaḥ | vārdhuṣyaṃ niṣiddhavṛddhyupajīvanam | tena ca tadvāṃl lakṣyate | ātmastutiparanindākartā vā vārdhuṣikaḥ | tathā ca viṣṇuḥ |</p>
<pre><code>yas tu nindet paraṃ jīvaṃ praśaṃsaty ātmano guṇān |

sa vai vārdhuṣiko nāma brahmavādiṣu garhitaḥ || iti ||
</code></pre>
<p>gaṇikā veśyā | gaṇaḥ saṅghaḥ | tadannam anyasyābhojyam | dīkṣī dīkṣitaḥ, tasya ca prāg agnīṣomīyavapāhomād abhojyānnatā | tathā ca śrutiḥ: &ldquo;aśitavyaṃ vapāyāṃ hutāyām&rdquo; iti | āpastambas tu &ldquo;pūrvam api vapāhomād yajñārthe dravye pṛthak kṛte yad avaśiṣṭaṃ tad dīkṣitasyāpi bhoktavyam&rdquo; ity āha | dīkṣitaḥ krītarājakaḥ | agnīṣomīyasaṃsthāyām eva vapāyāṃ hutāyāṃ dīkṣitasya bhoktavyam | &ldquo;yajñārthe vā nirdiṣṭe śeṣād bhuñjīran&rdquo; iti brāhmaṇam iti | cikitsakaś cikitsāvṛttiḥ | asamyakcikitsaka itaro &lsquo;pi | āturo rogārtaḥ | kruddhaḥ kupitaḥ | puṃścalī vyabhicāriṇī | matto dhanādinā | viprād anyo madyena vā | vidviṭ śatruḥ | krūraḥ sthirakrodhaḥ | ugraḥ paraduḥkhotpādanapaṭuḥ | kṣatriyāc chūdrāyām utpanno vā | patito brahmahatyādikartā stenād anyaḥ, tasya cauraśabdena saṃgṛhītatāt | atha vā patitād anyaś cauraśabdenocyate | vrātyaḥ patitasāvitrīkaḥ | dāmbhikaḥ khyātilābhādiprayojanadharmānuṣṭhānaḥ | ucchiṣṭabhojī parocchiṣṭabhojanaśīlaḥ | avīrā patiputrarahitā | svarṇakāraḥ prasiddhaḥ | strījitaḥ strīparatantraḥ | grāmayājako &lsquo;nekayājakaḥ | śastravikrayī khaḍgādivikrayajīvī | karmāro lohakāraḥ | tantuvāyo vastrasyūtasya kartā, pāṭitavastrasaṃdhāyako vā | śvavṛttavān sevakaḥ | yad vā śunāṃ vṛttaṃ vartanam asti yasmin sa śvavṛtī śvaval lubdhaka ity arthaḥ | sa cāniṣucāry evābhojyānna ity āha gautamaḥ: &ldquo;mṛgayur aniṣucārī&rdquo; iti | iṣucāriṇas tu bhojyam ity āha viṣṇuḥ: &ldquo;na mṛgayor iṣucāriṇaḥ parivarjyam annam&rdquo; iti | nṛśaṃso ghātakaḥ | rājā bhūpo na tu kṣatriyaḥ | rajako vastrādirāgakartā | kṛtaghna <strong>[239]</strong> upakāranāśakaḥ | vadhajīvī prāṇivadhena yo jīvati | cailadhāvo vastraprakṣālakaḥ | surājīvaḥ surājīvikaḥ | sahopapativeśmā nijabhāryājārasahitagṛhaḥ | somavikrayī somalatāvikrayī |</p>
<pre><code>prasaṅgād anyad apy ucyate | bhaviṣyatpurāṇam |

abhojyaṃ brāhmaṇasyānnaṃ vṛṣalena nimantritam |

tathaiva vṛṣalasyānnaṃ brāhmaṇena nimantritam ||
</code></pre>
<p>paiṭhīnasiḥ: &ldquo;sāṃvatsaraghāṇṭikagrāmakūṭānnaṃ viṣam | tathā parivittiparividdhānaviddhaprajananavṛṣalīpatididhiṣūpatipunarbhūputrāṇāṃ rudhiram&rdquo; | sāṃvatsaro nakṣatrajīvī | ghāṇṭiko ghaṇṭāśilpaḥ | tad uktam: &ldquo;rājñāṃ saṃbodhasamaye ghaṇṭāśilpās tu ghāṇṭikāḥ&rdquo; | grāmakūṭakaḥ prasiddhaḥ | parivittyādīnāṃ lakṣaṇaṃ śrāddhaprakaraṇe lakṣyate | viddhaprajanano viddhaliṅgaḥ | yamaḥ |</p>
<pre><code>cakropajīvī gāndharvaḥ kitavas taskaras tathā |

dhvajī dāropajīvīca śūdrādhyāpakayājakau ||

kulālaś citrakarmā ca vārdhuṣī carmavikrayī ||
</code></pre>
<p>cakropajīvī śākaṭikaḥ | gāndharvo gāyanaḥ | dhvajī madyavikrayī | tathā |</p>
<pre><code>yathā jalaṃ nirgamaneṣv apeyaṃ nadīgataṃ tat punar eva peyam |

tathānnapānaṃ vidhipūrvam āgataṃ dvijātipātrāntaritaṃ na duṣyati ||
</code></pre>
<p>nirgamanāni rathyodakapravāhāḥ |</p>
<pre><code>brāhmaṇasya sadāśnīyāt kṣatriyasya tu parvasu |

prakṛteṣu ca vaiśyasya na śūdrasya kadācana ||
</code></pre>
<p>prakṛteṣūtsaveṣu ca |</p>
<pre><code>tathā rājabhṛtasyānnaṃ caurasyānnaṃ tathaiva ca |

sūtake mṛtake cānnaṃ svargastham api pātayet ||

avaliptasya mūrkhasya duṣṭavṛttasya durmateḥ |

annam aśraddadhānasya yo bhuṅkte bhrūṇahā tu saḥ ||
</code></pre>
<p>ātityapurāṇe |</p>
<pre><code>viṣṇuṃ jāmātaraṃ manyet tasya manyuṃ na kārayet |

aprajāyāṃ tu kanyāyāṃ nāśnīyāt tasya vai gṛhe ||

gāndharve caiva rājanyaḥ kuryād vai gamanāgamam || **[240]**

bra(brā)hamadeyāṃ na vai kanyāṃ datvāśnīyāt kadācana |

atha bhuñjīta mohād yaḥ pūyāśī narake vaset ||
</code></pre>
<p>brāhmādivivāhacatuṣṭayapariṇītā brāhmadeyā | vasiṣṭhaḥ |</p>
<pre><code>śraddadhānasya bhoktavyaṃ caurasyāpi viśeṣataḥ |

na tv evaṃ bahuyājyasya yaś copanayate bahūn ||
</code></pre>
<p>abhojyam ity anuvṛttāv āpastambaḥ: &ldquo;yaś ca sarvān varjayeta sarvānnāśī ca&rdquo; | śaṅkhalikhitau: &ldquo;bhītāvagītaruditākranditāvākruṣṭakṣutaparibhuktavismitonmattāvadhūtarājapurohitānnāni varjayet&rdquo; | kadaryādyannabhojane manuḥ prāyaścittam āha |</p>
<pre><code>bhuktvāto 'nyatamasyānnam amatyā kṣapaṇaṃ tryaham |

matyā bhuktvācaret kṛcchraṃ reto viṇmūtram eva ca ||
</code></pre>
<p>atikṛcchre kṛcchraśabdaḥ, &ldquo;eṣām annabhojaneṣv atikṛcchraḥ&rdquo; it śaṅkhavacanāt || 1. 161–164 ||</p>
<pre><code>**goghrātaṃ śakunocchiṣṭaṃ padā spṛṣṭaṃ ca kāmataḥ || 1.165 ||**
</code></pre>
<p>**	piśunānṛtinoś caiva tathā cākrikabandinām |**</p>
<p>**	anarcitaṃ vṛthāmāṃsaṃ keśakīṭasamanvitam || 1.166 ||**</p>
<p>**	śuktaṃ paryuṣitocchiṣṭaṃ śvaspṛṣṭaṃ patitekṣitam |**</p>
<p>**	udakyāspṛṣṭasaṃghuṣṭaṃ paryāyānnaṃ ca varjayet || 167 ||**</p>
<p>goghrātādikam annaṃ vṛthāmāṃsaṃ ca varjayet | śakunaḥ pakṣī | piśuno doṣasūcakaḥ | anṛtī mithyāvādī | cākrikas tailikaḥ | abhiśastapatitacākrikatailika iti bhedasmaraṇāc chākaṭiko vā | vandī stāvakaḥ | anarcitam avajñādattam | vṛthāmāṃsaṃ śrāddhādiprayojanaśūnyaṃ māṃsam | śuktaṃ kālavaśād alam | paryuṣitam anyedyuḥ siddham | ucchiṣṭaṃ bhuktvā(ktā)vaśiṣṭam | saṃghuṣṭaṃ ko bhokṣyata ity abhikruṣṭam | paryāyānnaṃ kramānnaṃ ravidine &lsquo;sya somadine &lsquo;sya gṛhe bhoktavyam iti | paryācāntam iti pāṭhe paryācāntaṃ bāhulaṅghitam | śvagrahaṇaṃ kākādīnāṃ pradarśanārtham | patitagrahaṇaṃ caṇḍālādīnām | <strong>[241]</strong> bhaviṣyatpurāṇam |</p>
<pre><code>jātiduṣṭaṃ kriyāduṣṭaṃ kālāśrayavidūṣitam |

saṃsargāśrayaduṣṭaṃ ca sahṛllekhaṃ svabhāvataḥ ||
</code></pre>
<p>jātiduṣṭādīnām udāharaṇāny āha |</p>
<pre><code>laśunaṃ gṛñjanaṃ caiva palāṇḍuṃ kavakāni ca |

vārtākanālikālābu upeyāj jātidūṣitam ||

na bhakṣayet kriyāduṣṭaṃ yaddṛṣṭaṃ patitaiḥ pṛthak |

kāladuṣṭaṃ ca vijñeyaṃ hy astanaṃ cirasaṃsthitam ||

dadhi bhakṣyaṃ vikāreṣu madhuvarjaṃ tad iṣyate |

surālaśunasaṃspṛṣṭaṃ pīyūṣādisamanvitam ||

saṃsargaduṣṭam etad dhi śudrocchiṣṭavad ācaret |

śūdrocchiṣṭaṃ tu vijñeyaṃ pūrvaṃ śūdreṣu darśitam ||

vicikitsā tu hṛdaye yasminn anne prajāyate |

sahṛllekhaṃ tu vijñeyaṃ purīṣaṃ tu svabhāvataḥ ||

rasaduṣṭaṃ vikārād dhi rasasyeti nidarśanāt |

pāyasakṣīrapūpādi tasminn eva dine yathā ||
</code></pre>
<p>alābur atra dīrghālābor itaraḥ | dīrghasya śrāddhārhatvāt | adīrghasya jātiduṣṭasya palāṇḍuvan ninditasya śrāddeyatvānupapatteḥ | ata eva,</p>
<pre><code>alābuṃ grīvakaṃ cāṇuṃ karkarīṃ trapusīṃ tathā |
</code></pre>
<p>iti dīrghālāboḥ śrāddhārhatvāt | itarasya ca &ldquo;pippalīsamukamṛṣabhūstṛṇāsurīsarṣapasurasa-kūṣmāṇḍālābuvārtākapālakyātaṇḍulīyakakusumbhapiṇḍamūlakamahiṣīkṣīrāṇi varjayet&rdquo; ity aśrāddeyatvam | hārītaḥ |</p>
<pre><code>palāṇḍuṃ laśunaṃ śuktaṃ niryāsāṃś ceti sarvaśaḥ |

kudhvanduṃ śvetavārtākaṃ kumbhāṇḍaṃ ca na bhakṣayet ||
</code></pre>
<p>kumbhāṇḍo dāḍimasadṛśaḥ phalaviśeṣaḥ | devalaḥ |</p>
<pre><code>na bījāny upayuñjīta rogāpattim ṛte budhaḥ |

phalāny eṣām anantāni bījānāṃ hi vināśayet || **[242]**
</code></pre>
<p>vasiṣṭhaḥ: &ldquo;ucchiṣṭam aguror abhojyaṃ svam ucchiṣṭam ucchiṣṭopahataṃ ca&rdquo; | āpastambaḥ: &ldquo;aprayatopahatam annam aprayataṃ na tv abhojyam | yasmiṃś cānne keśaḥ syād anyad vāmedhyam amedhyair avamṛṣṭaṃ kīṭo vāmedhyasevī | mūṣakalāṅgaṃ vā padā vopahataṃ sicā vā śunā vāpātreṇa vā dṛṣṭaṃ sicā vohapataṃ dāsyā vā naktam āhṛtaṃ bhuñjānaṃ vā yatra śūdra upaspṛśed anarhadbhir vā samānapaṅktau bhuñjāneṣu vā yatrānutthāyocchiṣṭaṃ prayacched ācāmed vā kutsayitvā vā yatrānnaṃ dadyur manuṣyair avaghrātam anyair vāmedhyaiḥ&rdquo; | asyārthaḥ — aprayatenāśucinā puruṣeṇa spṛṣṭam annam aśuci bhavati, na punas tad abhojyam | aprayatasyānnasyāgnyadhiśrayaṇamadbhir vā prokṣaṇam, hiraṇyena vā chāgamukhena vā sparśanaṃ prayatatvaṃ karoti | aśuciśūdraspṛṣṭaṃ tv abhojyam eva | mūṣakalā mūṣapurīṣam | mūṣo mūṣakas tadaṅgaṃ vā pucchādi yasmin anne tad abhojyam iti vākyaparisamāptiḥ | sicā vastrāntenopahataṃ dasyā dāsena vā naktam āhṛtam | devalaḥ |</p>
<pre><code>avalīḍhaṃ śvamārjāradhvāṅkṣakukkuṭamūṣakaiḥ |

bhojane nopayuñjīta tad amedhyaṃ hi sarvataḥ ||

viśuddham api cāhāraṃ makṣikākrimijantubhiḥ |

keśaromanakhair vāpi dūṣitaṃ parivarjayet ||
</code></pre>
<p>brahmapurāṇāt |</p>
<pre><code>ucchiṣṭena tu śūdreṇa saṃspṛṣṭaḥ pariveṣakaḥ |

dravyahastaś ca yat kiṃcid dadyāt tac ca na bhakṣayet ||
</code></pre>
<p>tathā |</p>
<pre><code>śūdrabhuktāvaśiṣṭaṃ tu nādyād bhāṇḍasthitaṃ tv api |
</code></pre>
<p>vasiṣṭhaḥ |</p>
<pre><code>ghṛtaṃ vā yadi vā tailaṃ vipro nādyān nakhasrutam |

yamas tad aśuci prāha tulyaṃ gomāṃsabhakṣaṇaiḥ ||
</code></pre>
<p>tathā |</p>
<pre><code>hastadattāś ca ye snehā lavaṇaṃ vyañjanāni ca |

dātāraṃ nopatiṣṭhanti bhoktkā bhuṅkte tu kilbiṣam ||

tasmād antaritaṃ deyaṃ varṇenaiva tṛṇena vā |

pradadyān na tu hastena nāyasena kadācana ||
</code></pre>
<p>brahmapurāṇe |</p>
<pre><code>ekena pāṇinā dattaṃ śūdrād annaṃ na bhakṣayet |
</code></pre>
<p><strong>[243]</strong>	ghṛtaṃ tailaṃ ca lavaṇaṃ pānīyaṃ pāyasaṃ tathā ||</p>
<pre><code>bhikṣā ca hastadattāpi na grāhyā yatra kutracit ||
</code></pre>
<p>śaṅkhalikhitau: &ldquo;nāpaṇīyam annam aśnīyāt | na dviḥ pakvaṃ na paryuṣitam anyatra rāgacaruṣāḍavadadhiguḍadadhigodhūmayavapiṣṭavikārebhyaḥ&rdquo; | śaṅkhaḥ |</p>
<pre><code>apūpāḥ saktavo dhānās takraṃ dadhi ghṛtaṃ madhu |

etat paṇyeṣu bhoktavyaṃ bhāṇḍalepo na ced bhavet ||
</code></pre>
<p>āpastambaḥ |</p>
<pre><code>dvāv evāśramiṇau bhojyau brahmacāri gṛhī tathā |

muner annam abhojyaṃ syāt sarveṣāṃ liṅgināṃ tathā ||

sūtake mṛtake bhuṅkte gṛhīte śaśibhāskare |

chāyāyāṃ hastino bhuṅkte na bhūyaḥ puruṣo bhavet || 1.165–167||
</code></pre>
<p><em>śūdraviśeṣānnabhojananiṣedhārtham āha</em> |</p>
<pre><code>**śūdreṣu dāsagopālakulamitrāvasūriṇaḥ |**
</code></pre>
<p>**	bhojyānnā nāpitaś caiva yaś cātmānaṃ nivedayet || 1.168 ||**</p>
<p>śūdreṣv iti nirdhāraṇe saptamī | tena śūdrāṇāṃ madhye dāsādayo bhojyānnāḥ | nānye śūdrāḥ | dāsaḥ krītādiḥ | gopālo gavāṃ pātā | kulaṃ svakṣetrakarṣakaḥ | tathā ca devalaḥ |</p>
<pre><code>svadāso nāpito gopaḥ kumbhakāraḥ kṛṣīvalaḥ |

brāhmaṇair api bhojyānnāḥ pañcaite śūdrayonaḥ ||
</code></pre>
<p>yad vā kulasya mitraṃ kulamitram | kulaṃ vaṃśaḥ | mitraṃ prasiddham | avasūrī saṃbhūya samutthāyitayā sahakarṣakaḥ | nāpitaḥ prasiddhaḥ | yaś ca śūdro &lsquo;krīta eva dvijāyātmānaṃ vā vāṅmanaḥkāyakarmabhir nivedayati dadāti | dāsādayo yadīyās tasyaiva te bhojyānnāḥ | hārītaḥ |</p>
<pre><code>kulamitraṃ kulaputro bhaikṣyadaḥ śiṣyakaḥ suhṛt |

bhaved yasya sukhaṃ lābhe bhaye trātā ca yo bhavet ||

ete śūdreṣu bhojyānnā mano yatra vibhāvyate ||
</code></pre>
<p>kulaṃ karṣakas tatputraḥ kulaputraḥ | suhṛnmitram | vibhāvyate prasīdati | uktavyatiriktaśūdraviṣaye manur āha |</p>
<p><strong>[244]</strong>	nādyāc chūdrasya pakvānnaṃ vidvān āśrāddhino dvijaḥ |</p>
<pre><code>ādadītāmam evāsmād avṛttāv ekarātrikam ||
</code></pre>
<p>aśrāddhī śrāddhānarho &lsquo;sacchūdra iti yāvat | kānicit pakvānnāny anyeṣāṃ bhojyāni | yathā sumantur āha |</p>
<pre><code>gorasaṃ caiva saktūṃś ca tailaṃ piṇyākam eva ca |

apūpān bhakṣayec chūdrād yaś cā (yac cā)nyat payasā kṛtam ||
</code></pre>
<p>tathā |</p>
<pre><code>kaṭu pakvaṃ snehapakvaṃ pāyasaṃ dadhisaktavaḥ |

etāny aśūdrānnabhujo bhojyāni manur abravīt ||
</code></pre>
<p>aśūdrānnabhujo dvijasya | aṅgirāḥ |</p>
<pre><code>svapātre yac ca vinyastaṃ dugdhaṃ tac chuci nityaśaḥ |

pātrāntaragataṃ grāhyaṃ śūdrāt svagṛham āgatam ||

śūdraveśmani vipreṇa kṣīraṃ vā yadi vā dadhi |

nivṛttena na bhoktavyaṃ śūdrānnaṃ tad api smṛtam ||
</code></pre>
<p>nivṛttena śūdrānnabhojanān nivṛttenety arthaḥ | viṣṇupurāṇe |</p>
<pre><code>saṃprokṣya vidvān gṛhṇīyāc chūdrānnaṃ gṛham āgatam |
</code></pre>
<p>śaṅkhaḥ |</p>
<pre><code>gṛhāśvarathabhūmyarthe gavārthe ca viśeṣataḥ |

śrotriyeṇāpi bhoktavyaṃ śūdrānnaṃ tu yamo 'bravīt ||
</code></pre>
<p>dakṣaḥ |</p>
<pre><code>śūdrānnarasapuṣṭāṅgas tv adhīyāno 'pi nityaśaḥ |

juhvan vāpi japan vāpi gatim iṣṭāṃ na vindati ||
</code></pre>
<p>vasiṣṭhaḥ |</p>
<pre><code>śūdrānnenodarasthena maithunaṃ yo 'dhigacchati |

yasyānnaṃ tasya te putrā annāc chukraṃ pravartate ||
</code></pre>
<p>hārītaḥ |</p>
<pre><code>śūdrānnen tu bhuktena jaṭharasthena yo mṛtaḥ |

sa vai kharatvam uṣṭratvaṃ śūdratvam upagacchati ||
</code></pre>
<p>aṅgirāḥ |</p>
<pre><code>ṣaṇmāsān yo dvijo bhuṅkte śūdrasyānnaṃ vigarhitam |

sa ca jīvan bhavec chūdro mṛtaḥ śvā cābhijāyate ||
</code></pre>
<p>evaṃ ca sati yaḥ śūdrānnabhojanānugrahaḥ sa āpadviṣaya eva jñeyaḥ || 1.168 ||</p>
<p><em>paryuṣitaṃ na bhoktavyam ity asyāpavadam āha</em> |</p>
<pre><code>**annaṃ paryuṣitaṃ bhojyaṃ snehāktaṃ cirasaṃbhṛtam |**
</code></pre>
<p>**	asnehā api godhūmayavagorasavikriyāḥ || 1.169 ||**</p>
<p><strong>[245]</strong></p>
<p>annaṃ ghṛtādisnehāktaṃ sac cirakālasaṃsthitaṃ paryuṣitaṃ ca bhojyam | godhūmādivikārā asnehā api paryuṣitā bhojyāḥ | yamaḥ |</p>
<pre><code>śuktāni hi dvijo 'nnāni na bhuñjīta kadācana |

prakṣālitāni nirdoṣāny āpaddharmo yadā bhavet ||

masūramāṣasaṃyuktaṃ tathā paryuṣitaṃ ca yat |

tat tu prakṣālitaṃ kṛtvā bhuñjīta hy abhidhāritam ||
</code></pre>
<p>tathā |</p>
<pre><code>apūpāś ca karambhāś ca dhānāvaṭakasaktavaḥ |

śākaṃ māṃsaṃ ca yūṣaṃ ca sūpaṃ kṛsaram eva ca ||

yavāgūr yāvakaṃ caiva yac cānyat snehasaṃyutam |

sarvaṃ paryuṣitaṃ bhojyaṃ śuktaṃ cet parivarjayet ||

guḍādidravyasaṃyuktaṃ varjyaṃ paryuṣitaṃ dadhi |

tathaiva pānakādīni madhvājyaracitāni ca ||

rājamāṣāḥ sthūlamudgās tathā vṛṣayavāśakau |

masūrāḥ śatapuṣpāś ca kusumbhaṃ śrīniketanam |

sasyāny etāny abhakṣyāṇi na ca deyāni kasyacit || iti |
</code></pre>
<p>brahmapurāṇe masūrasyāpy abhakṣyatvena nirdeśaḥ | tataś ca śrāddhe kalāyavanmasūrabhakṣaṇe na vikalpaḥ | devalaḥ |</p>
<pre><code>nāśnīyāt pāyasaṃ naktaṃ bhuktaṃ cen na svapen niśi |

na kṣīram utsṛjet prāptaṃ pavitraṃ hi payaḥ smṛtam ||
</code></pre>
<p>tathā |</p>
<pre><code>dadhi bhakṣyaṃ śuktam api yac caivaṃ dadhisaṃbhavam |

kandamūlaphalaiḥ puṣpaiḥ śastaiḥ śuktāsavaṃ tu yat ||

avikāri bhaven medhyam abhakṣyaṃ tadvikārakṛt |
</code></pre>
<p>&ldquo;kandamūlaphalaiḥ puṣpaiḥ&rdquo; ityādiḥ | ayam arthaḥ — yac chuktaṃ kandādibhiḥ kṛtaṃ satpānaṃ tad yadi mohādivikārakaraṃ na bhavati tadā bhakṣaṇīyam | smṛtyantaram |</p>
<pre><code>saphalā kumbhikā yasya gṛhe bhavati nityaśaḥ |

tasmāt tu kāñcikā grāhyā netarasmāt kadācana ||
</code></pre>
<p>tathā |</p>
<pre><code>na bhakṣayed dāranālaṃ phalamūlavivarjitam || 1.169 ||
</code></pre>
<p><em>kiṃ ca</em> |</p>
<p><strong>[246]</strong></p>
<pre><code>**saṃdhinyanirdaśāvatsāgopayaḥ parivarjayet |**
</code></pre>
<p>**	auṣṭram aikaśaphaṃ straiṇam āraṇyakam athāvikam || 1.170 ||**</p>
<p>saṃdhinī vṛṣṭabhopagatā | anirdaśā prasavaprabhṛtyanirgatadaśarātrā | avatsā mṛtavatsā | āsāṃ gavāṃ pratyekaṃ payo varjayet | auṣṭram uṣṭtrikāyāḥ | aikaśapham ekaśapāyā vaḍavādeḥ | striṇaṃ striyāḥ | āraṇyakam āraṇyānām eṇyādīnām | āvikam avyāḥ | payo varjayed iti pratyekam abhisaṃbadhyate | vasiṣṭhaḥ: &ldquo;gomahiṣyajānām anirdaśānāṃ payaḥ&rdquo; | varjyam iti śeṣaḥ | manuḥ |</p>
<pre><code>āraṇyānāṃ ca sarveṣāṃ mṛgāṇāṃ mahiṣīṃ vinā |
</code></pre>
<p>payo varjyam iti śeṣaḥ | straiṇam iti strīgrahaṇam ajetaradvistanīnām upalakṣaṇārtham | tathā ca śaṅkhaḥ: &ldquo;sarvāsāṃ dvistanīnāṃ kṣīram abhojyam ajāvarjyam&rdquo; iti | kṣīravarjane tadvikārasyāpi varjanaṃ veditavyam | yata āha śaṅkhaḥ |</p>
<pre><code>kṣīrāṇi yāny abhakṣyāṇi tadvikārāśane budhaḥ |

saptarātraṃ vrataṃ kuryāt prayatnena samāhitaḥ ||
</code></pre>
<p>vrataṃ gomūtrayāvakam | hārītaḥ: &ldquo;syandinī vṛṣasyantī tasyāḥ payo na pibed ṛtumad bhavati&rdquo; | gautamaḥ: &ldquo;syandinīyamasūsaṃdhinīnāṃ ca&rdquo; | kṣīraṃ na pibed iti śeṣaḥ | syandinī svataḥsravatkṣīrā | yamasūryamalavatsā | baudhāyanaḥ: &ldquo;kṣīram apeyaṃ vivatsāyā anyavatsāyāś ca&rdquo; | brahmapurāṇāt |</p>
<pre><code>ghṛtāt phenaṃ ghṛtān maṇḍaṃ peyūṣam atha cārdragoḥ |

saguḍaṃ maricāktaṃ tu tathā paryuṣitaṃ dadhi ||

śīrṇaṃ takram apeyaṃ ca naṣṭāsvādaṃ ca phenavat |

pramādād bhikṣitair ebhir vane pakṣavrataṃ caret ||
</code></pre>
<p>peyūṣaṃ navaprasūtākṣīram | tac ca yāvad ārdratānuvartate | ārdratā sarajaskatā | śīrṇaṃ sphuṭitam | āpastambaḥ |</p>
<pre><code>kṣatriyaś caiva vṛttastho vaiśyaḥ śūdro 'tha vā punaḥ |

yaḥ pibet kāpilaṃ kṣīraṃ na tato 'nyo 'sty apuṇyakṛt || **[247]**
</code></pre>
<p>bhaviṣyatpurāṇāt |</p>
<pre><code>kāpilaṃ yaḥ pibec chūdro narake sa vipacyate |

hutaśeṣaṃ pibed vipra vipraḥ syād anyathā paśuḥ ||
</code></pre>
<p>brahmapurāṇāt |</p>
<pre><code>api prathānasamaye rātrau na prāśayed dadhi |

madhuparkapradānaṃ ca varjayitvā tu kāmataḥ || 1.170 ||
</code></pre>
<p><em>api ca</em> |</p>
<pre><code>**devatārthaṃ haviḥ śugrulohitān vraścanāṃs tathā |**
</code></pre>
<p>**	anupākṛtamāṃsāni viḍjāni kavakāni ca || 1.171 ||**</p>
<p>devatārthaṃ naivedyaṃ haviścarupuroḍāśādi prāg ghomād devatārthaṃ havis taddhavanārtham āttaṃ vā | śigruḥ saubhāñjanakaḥ | lohitā lohitavarṇā vṛkṣaniryāsāḥ | vraścanā vṛkṣacchedaprabhavā niryāsā alohitā api | tathā ca manuḥ |</p>
<pre><code>lohitān vṛkṣaniryāsān vraścanaprabhavāṃs tathā | iti |
</code></pre>
<p>anupākṛtamāṃsāni devādyarthatvenānupākṛtānām asaṃkalpitānāṃ paśvādīnāṃ māṃsāni | viḍjāni viṣṭhāyāṃ jātāni taṇḍulīyakādīni | kavakāni caityasaṃnibhāni | etāni pratyekaṃ varjayet | baudhāyanaḥ |</p>
<pre><code>amedhyabhūsthā ye vṛkṣā uptāḥ puṣpaphalopagāḥ |

teṣāṃ naiva praduṣyanti puṣpāṇi ca phalāni ca ||
</code></pre>
<p>anena cārthād vṛkṣavyatirikāny amedhyabhūprarūḍhāni varjayed iti pratipāditaṃ bhavati || 1.171 ||</p>
<p><em>kiṃ ca</em> |</p>
<pre><code>**kravyādapakṣidātyūhaśukapratudaṭiṭṭibhān |**
</code></pre>
<p>**	sārasaikaśaphān haṃsān sarvāṃś ca grāmavāsinaḥ || 1.172 ||**</p>
<p>**	koyaṣṭiplavacakrāhvabalākābakaviṣkirān |**</p>
<p>kravyam adanti ye pakṣiṇas te gṛdhrādyāḥ kravyādapakṣiṇaḥ | kravyam āmamāṃsam | dātyūhaś cātakaḥ | pratudya bhakṣayantīti pratudāḥ śyenādyāḥ | ekaśaphā aśvādyāḥ | grāmavāsinaḥ pārāvatādayaḥ | koyaṣṭiḥ kovakaḥ (?) | plavenaiva vartanam asyeti plavaḥ pāriplavādiḥ | vikīrya vikīrya bhakṣayantīti viṣkirāḥ | dātyūhādaya ekaśaphavarjāḥ sarve pakṣiviseṣāḥ | ekaśaphāś cāśvādayas tadbhakṣaṇaṃ varjayet | atra grāmyāśvādayaḥ sapta | <strong>[248]</strong> tathā ca paiṭhīnasiḥ: &ldquo;gaur avir ajo &lsquo;śvo &lsquo;śvataro gardabho manuṣyaś ceti sapta grāmyāḥ paśavaḥ&rdquo; | atrāpy avir bhakṣaṇīyaḥ | tathā ca hārītaḥ: &ldquo;grāmyāraṇyānāṃ paśūnām aśnanti | avyajameṣamahiṣahariṇakhaḍgaruruvṛṣabhaṛśyanyaṅkumahāraṇyavāsinaś ca varāhāṃs tathā śaśakaśalyakamedhāgodhākūrmatittirimayūravārdhrīṇasalāvakakukarakapiñjalān saśalkāṃś ca matsyānyayo(tho)papannān bhakṣayet&rdquo; | bahuśākhaśṛṅgo mṛga ṛśyaḥ, mṛduśṛṅga eṇa iti prasiddhaḥ | nyaṅkuḥ saṃbarasadṛśaḥ śṛṅgarahitaḥ || 1.172 ||</p>
<p><em>api ca</em> |</p>
<pre><code>**vṛthākṛsarasaṃyāvapāyasāpūpaśaṣkulīḥ || 1.173 ||**
</code></pre>
<p>pitṛdevaprayojanarahitaṃ kṛsarādikaṃ varjayet | tilamudgamiśrita odanaḥ kṛsaram | saṃyāvo godhūmakaṇā ghṛtakṣīrapakvāḥ | godhūmavikārāḥ snehapakvāḥ śaṣkulyaḥ | prasiddham anyat | kevalātmārthapākapratiṣedhenaiva vṛthākṛsarādivarjane siddhe teṣāṃ pṛthagupādānaṃ tadbhakṣaṇe prāyaścittaviśeṣaprāptyartham || 1.173 ||</p>
<p><em>kiṃ ca</em> |</p>
<pre><code>**kalaviṅkaṃ sakākolaṃ kuraraṃ rajjudālakam |**
</code></pre>
<p>**	jālapādān khañjarīṭān ajñātāṃś ca mṛgadvijān || 1.174 ||**</p>
<p>**	cāṣāṃś ca raktapādāṃś ca saunaṃ vallūram eva ca |**</p>
<p>**	matsyāṃś ca **</p>
<p>kalaviṅko gṛhacaṭako nigadeṣūktaḥ | tasya grāmavāsiniṣedhe saty ubhayacaratvāt punar grahaṇam | kākolo droṇakākaḥ, &ldquo;droṇakokilaḥ&rdquo; iti nigamāt | rajjvādīn dalayatīti rajjudālako vṛkṣakuṭṭakaḥ | jālapādā haṃsādivyatirekeṇājñātā mṛgadvijajātāḥ | atrāpi kalaviṅkādayo jñātamṛgavyatiriktāḥ pakṣiviśeṣāḥ | saunaṃ sūnāgataṃ māṃsam, vallūraṃ śuṣkamāṃsam | saunavallūre bhakṣyāṇām api mṛgādīnāṃ varjanīye | matsyāḥ prasiddhās tān varjayet || 1.174 ||</p>
<p><strong>[149]</strong></p>
<p><em>varjanīyatayoktānāṃ [bhakṣaṇe] prāyaścittam āha</em> |</p>
<pre><code>    **kāmato jagdhvā sopavāsas tryahaṃ vaset || 1.175 ||**
</code></pre>
<p>saṃdhinīkṣīrādīnāṃ matsyāntānāṃ madhye &lsquo;nyatamaṃ kāmato jagdhvā bhakṣayitvā trirātram upavaset | akāmatas tv ekāham &ldquo;śeṣeṣūpavased ahaḥ&rdquo; iti manusmaraṇāt || 1.175 ||</p>
<p><em>kiṃ ca</em> |</p>
<pre><code>**palāṇḍuṃ viḍvarāhaṃ ca chatrākaṃ grāmakukkuṭam |**
</code></pre>
<p>**	laśunaṃ gṛñjanaṃ caiva jagdhvā cāndrāyaṇaṃ caret || 1.176 ||**</p>
<p>palāṇḍuḥ kandaviśeṣaḥ | viḍvarāho grāmasūkaraḥ | chatrākaṃ chatrasadṛśam | grāmakukkuṭalaśune prasiddhe | gṛñjanaṃ kandaviśeṣaḥ | gartenaka ity udīcyāṃ prasiddhaḥ | etāni kāmataḥ sakṛd bhakṣayityvā cāndrāyaṇaṃ caret | manus tv eṣāṃ kāmato bhakṣaṇābhyāse pātityam āha |</p>
<pre><code>chatrākaṃ viṣvarāhaṃ ca luśunaṃ grāmakukkuṭam |

palāṇḍuṃ gṛñjanaṃ caiva matyā jagdhvā pated dvijaḥ || iti |
</code></pre>
<p>tataś ca surāpānaprāyaścittaprāptiḥ | amatipūrve tv abhyāse sa evāha |</p>
<pre><code>amatyaitāni ṣaḍ jagdhvā kṛcchraṃ sāntapanaṃ caret |

yaticāndrāyaṇaṃ cāpi śeṣeṣūpavased ahaḥ || iti |
</code></pre>
<p>amatipūrve sakṛdbhakṣaṇe śaṅkha āha: &ldquo;laśunapalāṇḍugṛñjanaviḍvarāhagrāmakukkuṭakumbhīkabhakṣaṇe dvādaśarātraṃ payaḥ pibet&rdquo; iti | sakṛdbhakṣaṇe brahmapurāṇam |</p>
<pre><code>laśunaṃ gṛñjanaṃ caiva palāṇḍuś ca parārikā |

kanyā parārikā cānyā dīrghapatraṃ tad ucyate ||

alambhsā ca tuṣṭaiś ca (?) kṛtanāmā mahauṣadham |

gṛñjanaṃ yavaneṣṭaṃ ca śaśaṃsūryavanāś ca tat ||

sṛsakaṃ ca sanāśākaṃ tumburaṃ ca gareṭakam |

atha pūyanakaṃ nāma lavatarkā ca dāruṇā ||

trayodaśaitās tasyāpi jātayaś cātigarhitāḥ |

piṇḍopamaṃ tu khukkhaṇḍaṃ kavakaṃ caityasaṃnibham ||

chatrākaṃ chatrasadṛśaṃ trayaṃ bhūmisamudbhavam |
</code></pre>
<p><strong>[250]</strong>	nānāvidhāḥ śākhino ye chatrākaṃ ca tadudbhavam ||</p>
<pre><code>śastracchedeṣu vṛkṣāṇāṃ yaś codbhavati kutracit |

tvakparyanteṣu ca raso lohitāny aṅkurāṇi ca ||

palāṇḍupramukhair ebhiḥ pramādād bhakṣitair api |

cāndrāyaṇaṃ cared vipraḥ kṛcchraṃ sāntapanaṃ tathā ||

vanavāsavrataṃ māsaṃ cared vā susamāhitaḥ||
</code></pre>
<p>asamarthādiviṣayo vikalpaḥ | smṛtyantaram |</p>
<pre><code>haraṇḍuś ca palāṇḍuś ca lavatarkaḥ parārikā |

gṛñjanaṃ yavaneṣṭaś ca palāṇḍor daśa jātayaḥ || 1.176 ||

**bhakṣyāḥ pañcanakhāḥ sedhāgodhākacchapaśallakāḥ |**
</code></pre>
<p>**	śaśaś ca matsyeṣv api hi siṃhatuṇḍakarohitāḥ || 1.177 ||**</p>
<p>**	tathā pāṭhīnarājīvasaśalkāś ca dvijātibhiḥ |**</p>
<p>sedhādayaḥ śaśantāḥ pañcanakhās tathā matsyeṣ madhe siṃhatuṇḍakādayo matsyaviśeṣāḥ dvijātibhir bhakṣyāḥ | sāmānyataḥ pravṛtto &lsquo;yaṃ pañcanakhabhakṣaṇaniṣedho matsyabhakṣaṇaniṣedhaś ca na teṣu vidyata ity arthaḥ | sedhādīnāṃ prasiddham eva pañcanakhatvam anūdyate &lsquo;nyeṣāṃ pañcanakhānāṃ māṃsam abhakṣyam iti jñāpanārtham | sedhā śvāvit | sa ca śvabhakṣako vyāghraviśeṣaḥ | sedhā vallīsadṛśaḥ prāṇiviśeṣaḥ | śaśakacchapau prasiddhau | śallakaḥ śalalī | dvijātigrahaṇam upalakṣaṇārtham | tathā ca devalaḥ |</p>
<pre><code>uktam etat tu sarveṣāṃ bhakṣyābhakṣyam aśeṣataḥ |

varṇānāṃ sānulomānāṃ sastrīṇāṃ ca viśeṣataḥ || iti |
</code></pre>
<p>vasiṣṭhaḥ: &ldquo;śvāvicchalyakaśaśakacchapagodhāḥ pañcanakhānāṃ bhakṣyāḥ | anuṣṭraḥ paśūnām anyatodantāś ca matsyānāṃ cāceṭagavayaśiśumāranakrakulīrā vikṛtarūpāḥ sravaśīrṣāś ca gauragavayaśarabhājāś cānudiṣṭās tathā dhenvanaḍuhāvapannadantāḥ&rdquo; ityādi | avapannadantā ity antam abhikṣya ity pratipadaṃ saṃbandhanīyam | bhakṣyau dhenvanaḍuhau medhyau vājasi(sa)neyakair vijñāyete | khaḍge tu vavadante &lsquo;grāmyasūkare ca khaḍge tu vivadante bhakṣyābhakṣyatayāto vikalpaḥ | sa ca vyavasthitaḥ | śrāddhe bhakṣyo nānyatra | agrāmyasūkaro &lsquo;raṇyasūkaraḥ || 1.177 ||</p>
<p><strong>[251]</strong>	<strong>ataḥ śṛṇudhvaṃ māṃsasya vidhiṃ bhakṣaṇavarjite || 1.178 ||</strong></p>
<p>**	prāṇātyaye tathā śrāddhe prokṣite dvijakāmyayā ||**</p>
<p>**	devān pitṝn samabhyarcya khādan māṃsaṃ na doṣabhāk || 1.179 ||**</p>
<p>uktaṃ māṃsānāṃ bhakṣaṇaṃ varjanaṃ cātaḥ paraṃ vidhinimittaṃ vakṣyamāṇaṃ śṛṇudhvam | tatra prāṇātyayādi māṃśabhakṣaṇe nimittaṃ śābdaṃ varjite tu tadabhāva ārtham | prāṇātyayo vyādhinimitto&rsquo;nnābhāvanimittaś ca | tathā ca manuḥ |</p>
<pre><code>niyuktas tu yathānyāyaṃ yo māṃsaṃ nātti mānavaḥ |

sa pretya paśutāṃ yāti saṃbhavānekaviṃśatim ||
</code></pre>
<p>niyukto nimantrito daive śrāddhe vā | tathā ca yamaḥ |</p>
<pre><code>āmantritas tu yaḥ śrāddhe daive vā māṃsam utsṛjet |

yāvanti paśuromāṇi tāvan narakam ṛcchati ||
</code></pre>
<p>prokṣitaśabdena nirvartitapaśuyāgamāṃsam upalakṣyate | tataś ca paśuyāga iḍārūpamāṃsa ṛtvigyajamānaiḥ kārya eva | dvijakāmyayā dvijecchayā | yaṃ prati dvijās tvayā māṃsaṃ bhakṣaṇīyam itīcchanti sa bhakṣayed ity arthaḥ | devapitṛbhyo dattasya māṃsasya śeṣam aśeṣam aśnīyāt | eṣu nimitteṣu khādan māṃsaṃ na doṣabhāg bhavati || 1.178–179 ||</p>
<p><em>varjanavidhim āha</em> |</p>
<pre><code>**vaset sa narake ghore dināni paśuromabhiḥ |**
</code></pre>
<p>**	saṃmitāni durācāro yo hanty avidhinā paśūn || 1.180 ||**</p>
<p>avidhinoktanimittavyatirekeṇa yo durācāro māṃsaṃ khādituṃ paśuṃ hanti sa paśuromasaṃmitāni dināni narake vaset | anena ca paśuvadhasya pratiṣiddhasya narakavāsaṃ prati nimittatā bodhyate | yathā &ldquo;yo &lsquo;pagurātai śatena yātayāt&rdquo; ityādinā brāhmaṇaṃ pratyavagūraṇasya yātanāyāś ca sādhyasādhanasaṃbandhaḥ | tena nedam arthavādamātraṃ kiṃ tu vivakṣitasvarthaṃ vacanam | atra manuḥ |</p>
<pre><code>anumantā viśasitā nihantā krayavikrayī |

saṃskartā copahartā ca khādakaś ceti ghātakāḥ || **[252]**
</code></pre>
<p>yamaḥ |</p>
<pre><code>yas tu khādati māṃsāni prāṇināṃ jīvitaiṣiṇām |

hatānāṃ ca mṛtānāṃ ca yathā hantā tathaiva saḥ ||
</code></pre>
<p>tathā |</p>
<pre><code>dhanena copabhogena vadhabandhena vāpy atha |

trividhas tu vadho jñeyo bhoktā tatrātiricyate ||
</code></pre>
<p>atha mahābhārate |</p>
<pre><code>caturo vārṣikān māsān yo māṃsaṃ nātti mānavaḥ |

catvāri bhadrāny āpnoti kīrtim āyur yaśo balam ||
</code></pre>
<p>tathā |</p>
<pre><code>kaumudaṃ tu viśeṣeṇa śuklaṃ pakṣaṃ narādhipa |

varjayen madhu māṃsāni dharmo hy atra vidhīyate ||
</code></pre>
<p>yamaḥ |</p>
<pre><code>yajuṣā saṃskṛtaṃ māṃsam bhakṣayet tu yathāvidhi |

na bhakṣayed vṛthāmāṃsaṃ pṛṣṭhamāṃsaṃ vivarjayet ||
</code></pre>
<p>pṛṣṭhamāṃsaṃ pṛṣṭhasaṃdhimāṃsam | brahmapurāṇe |</p>
<pre><code>paśoś ca māryamāṇasya māṃsaṃ na grāhayed dvijaḥ |

pṛṣṭhamāṃsaṃ garbhaśayyāṃ śuṣkamāṃsam athāpi vā ||
</code></pre>
<p>nityam abhojyā ity anuvṛttau gautamaḥ: &ldquo;ubhayatodantā alomānaḥ keśina ekaśaphāḥ kalaviṅkaplavacaktravākahaṃsāḥ&rdquo; | keśī camarī || 1.180 ||</p>
<p><em>idānīṃ vihitavyatiriktamāṃsabhakṣaṇavarjanasya phalam āha</em> |</p>
<pre><code>**sarvān kāmān avāpnoti hayamedhaphalaṃ tathā |**
</code></pre>
<p>**	gṛhe &lsquo;pi nivasan vipro munir māṃsavivarjanāt || 1.181 ||**</p>
<p>gṛhastho &lsquo;pi san māṃsavivarjanān munitulyo bhavati | tāpaso bhavatīty arthaḥ | sarvān kāmān aśvamedhphalaṃ ca prāpnoti | avāpnotīti vartamānā vibhkaktir vidhivibhaktitvena pariṇāmayitavyā yathā rātrisatre || 1.181 ||</p>
<p><strong>iti śrīvidhyādharavaṃśaprabhavaśeīśilāhāranarendrajīmūtavāhanānvayaprabhūta-</strong></p>
<p><strong>śrīmadaparādityadevaviracite yājñavalkīyadharmaśāstranibandhe</strong></p>
<p><strong>[bhojyābhojya] bhakṣyābhakṣyaprakaraṇam || 6 ||</strong></p>
<p><strong>atha saṭīkayājñavalkyasmṛtau</strong></p>
<p><strong>dravyaśuddhiprakaraṇam (7)</strong></p>
<p>adhunā dravyaśuddhyupāyavidhiprakaraṇam ārabhate | dravyasya doṣāpagamaḥ śuddhiḥ | <strong>[153]</strong> apetadoṣaṃ hi dravyaṃ śuddham ity ucyate | śāstreṇa ca kākādisaṃpṛktaṃ dravyaṃ prakṣālanāc chudhyatīti kathyate | tena tatrāpi kākādisamparkajanitadoṣāpagama eva śuddhiśabdena vācyaḥ | na ca pratyakṣagamyo doṣa iti śuddhividhānānyathānupapattyā kākādiyogāt ko &lsquo;pi dravye doṣo bhavatīti parikalpyate | tadapagamopāyo nānāvidhaḥ prokṣaṇaprakṣālanādiḥ śāstreṇa vidhīyata iti | aśuddhena dravyeṇa na saṃvyavahāraḥ puruṣeṇa sādhyaḥ kiṃ tu śodhitenaiveti śuddhividhibalād eva kalpyate | tac ca karpaṭakapālādinā dravyakhaṇḍenāpi yadi vyavahārasiddhir asti tadā tad api yathāvidhi śodhyam | evaṃ ca yacchāstrakārair ucyate prokṣaṇādinā dravyaṃ śucitām iyāt prayataṃ bhavati śudhyatītyādi, tatra tatra puruṣavyāpāra eva lākṣaṇiko vidheyaḥ, puruṣas tathā kuryād yathā dravyaṃ śuci syād ity arthaḥ | aśuddhena dravyeṇa saṃvyavahārataḥ puruṣasyāśucitā vihitakarmakartṛtvayogyatvapratibandharūpā pratyavāyāntarahetubhūtā ca jāyate | tasyāś ca pratyavāyakaratām āha manuḥ |</p>
<pre><code>loṣṭamardī tṛṇacchedī nakhakhādī ca yo naraḥ |

sa vināśaṃ vrajaty āśu sūcako 'śucir eva ca || iti |
</code></pre>
<p>tatra dvividhā śuddhiḥ — śarīraśuddhir bāhyadravyaśuddhiś ca | tatra bāhyadravyaśuddhiṃ tāvad āha |</p>
<pre><code>**sauvarṇarājatābjānām ūrdhvapātragrahāśmanām |**
</code></pre>
<p>**	śākarajjumūlaphalavāsovidalacarmaṇām || 1.182 ||**</p>
<p>**	pātrāṇāṃ camasānāṃ ca vāriṇā śuddhir iṣyate |**</p>
<p>**	carusruksruvasasnehapātrāṇy uṣṇena vāriṇā || 1.183 ||**</p>
<p>suvarṇasya vikāraḥ sauvarṇaḥ, rajatasya vikāro rājatam | abjaṃ śaṅkhaśuktyādi | ūrdhvapātraṃ māhāvīrādi | grahā aindravāyavādipātrāṇi | aśmānaḥ pāṣānāḥ | vidalaṃ veṇudalam | pātrāṇi bṛsyādīni sneharahitāni | camasā ūrdhvapātravyatiriktāni dāravāṇi somapātrāṇi | prasiddham anyat | eṣāṃ vāriṇā śuddhiḥ śaucam iṣyate | prakṣālanarūpā ceyaṃ śuddhiḥ, prokṣaṇarūpā tu sphyādipātraviṣayatvena pṛthag eva vakṣyati | carur mṛnmayaṃ bhāṇḍam | srug juhvādiḥ | sruvaḥ prasiddhaḥ | etadādīni sasnehāny ājyaliptāny uṣṇena vāriṇā prkṣālanāc chudhyanti | ucchiṣṭādinaraspṛṣṭānāṃ caiṣāṃ śuddhiḥ | yad āha devalaḥ |</p>
<p><strong>[254]</strong>	ucchiṣṭāśucisaṃspṛṣṭam adravaṃ śudhyate &lsquo;mbhasā |</p>
<pre><code>sadravaṃ cābhiśudhyeta snehagandhavivarjitam || iti |
</code></pre>
<p>aśucir atrotsṛṣṭamūtrādir na tu kākādiḥ | yataḥ kākamukhasaṃspṛṣṭapātrasya śuddhyantaram āha śaṅkhaḥ: &ldquo;kṛṇaśakunimukhāvamṛṣṭaṃ nirlikhec chvāpadamukhāvamṛṣṭaṃ pātraṃ na tat prayuñjīta&rdquo; iti | sauvarṇāder alepasyaiṣā śuddhiḥ | tathā ca manuḥ |</p>
<pre><code>nirlepaṃ kāñcanaṃ bhāṇḍam adbhir eva viśudhyati |

abjam aśmamayaṃ caiva rājataṃ cānupaskṛtam ||
</code></pre>
<p>anupaskṛtaṃ tāmrādinā yan na saṃspṛṣṭam | taijasānāṃ mūtrādyupaghāte baudhāyana āha: &ldquo;taijasānāṃ mūtrapurīṣaśukrāsṛkkuṇapavāsitānām āvartanam alpasaṃsarge tu parilekhanam | sparśamātropaghāte triḥsaptakṛtvo bhasmanā parimārjanam | ataijasānām evaṃbhūtānām utsargaḥ&rdquo; | āvartanam agnisaṃyogena dravīkaraṇam | atra hārītokto viśeṣaḥ: &ldquo;adbhiḥ kāñcanarajataśaṅkhaśuktīnāṃ tadguṇavarjasnehavaivarṇyopahatānāṃ yavagodhūmakalāyamāṣamasūramudgagomayacūrṇair dhāvanam | amlalavaṇābhyāṃ tāmrāṇām | bhasmanā kāṃsyānām | ṣāṇatailasikatāgharṣaṇaiḥ kārṣṇāyasānām | śilāvadharṣaṇamārjanair maṇimayānām&rdquo; | yavādicūrṇāni tulyārthatvād vikalpante | udakaṃ tu sarvaiḥ śodhanadravyaiḥ samuccīyate | lohataikṣṇyasādhanaṃ ṣāṇam | āpastambaḥ |</p>
<pre><code>gavāghrātāni kāṃsyāni śūdrocchiṣṭāni yāni ca |

śudhyanti daśabhiḥ kṣāraiḥ śvakākopahatāni ca ||
</code></pre>
<p>kṣāro bhasma | svalpakālopaghātaviṣayam etat | śaṅkhaḥ |</p>
<pre><code>sūtikocchiṣṭabhāṇdasya surāmadyahatasya ca |

triḥ saptamārjanāc chuddhir na tu kāṃsyasya tāpanam ||
</code></pre>
<p>kāṃsyavyatiriktānāṃ taijasānāṃ sūtikocchiṣṭādike svalpakālopaghāte yavacūrṇādibhir ekaviṃśatikṛtvo mārjanād eva śuddhir na tu kāṃsyasya tāpanam | arthāt kāṃsyavyatiriktānāṃ tāpanam api kāryam iti gamyate | <strong>[255]</strong> tathā |</p>
<pre><code>brahmakṣatraviśāṃ caiva sakṛtsaṃmārjanāc chuciḥ |
</code></pre>
<p>dvijocchiṣṭayuktaṃ taijasaṃ sakṛtsaṃmārjanāc chudhyatīty arthaḥ |</p>
<pre><code>caturthena tu yad bhuktaṃ caturbhis tatra mārjanam |

agnau prakṣipya gṛhṇīyād dhastau prakṣālya yatnataḥ |

gośṛṅgeṇa tu saṃspṛṣṭaṃ tat pātraṃ śucitām iyāt ||
</code></pre>
<p>kāṃsyavyatiriktataijasapātraviṣayam idam | manuḥ |</p>
<pre><code>taijasānāṃ maṇīnāṃ ca sarvasyāśmamayasya ca |

bhasmanādbhir mṛdā caiva śuddhir uktā manīṣibhiḥ ||
</code></pre>
<p>taijasāni haimādīni | tad uktam |</p>
<pre><code>hema tāmraṃ ca rajataṃ kāṃsyāyastrapusīsakāḥ |

ete ca taijasāḥ proktā dhātavas taijasodbhavāḥ || iti |
</code></pre>
<p>śaṅkhaḥ |</p>
<pre><code>uṣṇodakena kāṃsyasya sīsasya trapuṇas tathā |

kṣāreṇa śuddhiṃ kāṃśyasya lohasya ca vinirdiśet ||

lohānāṃ dāhanāc chuddhir bhasmanā gomayena vā |

dahanāt khananād vāpi śailānām ambhasāpi vā ||

kāṣṭhānāṃ takṣaṇāc chuddhir mṛdgomayajalair api ||
</code></pre>
<p>mahati doṣe dahanaṃ khananaṃ ca dvitīyam alpadoṣe | baudhāyanaḥ: &ldquo;taijasānāṃ pātrāṇāṃ gośakṛdbhasmabhiḥ parimārjanam anyatamena vā&rdquo; | uśanā: &ldquo;suvarṇarajatatāmratrapusīsakāṃsyānām adbhir eva bhasmasaṃyuktābhis taijasānāṃ cocchiṣṭānāṃ bhasmanā triḥ prakṣālanam | kanakamaṇirajataśaṅkhaśuktyupalānāṃ vajravidalarajjucarmaṇāṃ cādbhiḥ śaucam | mṛtpātraśastrāṇām agnāv uttāpanam&rdquo; | kāśyapaḥ: &ldquo;sikatābhir dantaśṛṅgaśaṅkhaśuktimaṇīnām&rdquo; | yamaḥ |</p>
<pre><code>rajatasya suvarṇasya tāmrasya trapuṇas tathā |

rītyayaḥkāṃsyasīsānāṃ bhasmanā śaucam iṣyate ||
</code></pre>
<p>ṛṣyaśṛṅgaḥ |</p>
<pre><code>muktāphalapravālānāṃ śuddhiḥ prakṣālanena tu |

abjānāṃ caiva bhāṇḍānāṃ sarvasyāśmamayasya ca ||
</code></pre>
<p>viṣṇuḥ: &ldquo;tāmrarītirapusīsamayānām amlodakena&rdquo; | smṛtyantaram |</p>
<pre><code>bhasmanā śudhyate kāṃsyaṃ surayā yan na lipyate |

surāmūtrapurīṣais tu śudhyate tāpalekhanaiḥ ||
</code></pre>
<p><strong>[256]</strong>	tāmram amlena śudhyet tu na ced āmiṣalepitam |</p>
<pre><code>āmiṣeṇa tu yal liptaṃ punardāhena śudhyati ||
</code></pre>
<p>ādipurāṇāt |</p>
<pre><code>suvarṇarūpyaśaṅkhāśmaśuktiratnamayāni ca |

kāṃsyāyastāmraraityāni trapusīsamayāni ca ||

nirlepāni viśudhyanti kevalena jalena tu |

śūdrocchiṣṭāni śudhyanti tridhā kṣārāmlavāribhiḥ ||
</code></pre>
<p>kṣārādidravyatritvāt tridhātvam | mārjanaṃ tu daśakṛtva eva | vacanāntaravaśāt |</p>
<pre><code>sūtikāśavaviṇmūtrarajasvalahatāni ca |

prakṣeptavyāni tāny agnau yad yad yāvat sahed api ||
</code></pre>
<p>yad dravyaṃ yāvantam agniprakṣepaṃ sahate yāvatāgniprakṣepeṇa na naśyati tāvantaṃ kuryād ity arthaḥ | alpopaghātaviṣayam etat | śātātapaḥ |</p>
<pre><code>suvarṇaṃ rajataṃ tāmraṃ trapu kṛṣṇāyasaṃ tathā |

rītikāsīsalohāni śudhyanty aśmapragharṣaṇāt ||
</code></pre>
<p>viṣṇuḥ: &ldquo;viṇmūtraretaḥśavaraktaliptam āvartanollekhanatāpanair vā | triḥsaptakṛtvaḥ parimārjanena bhasmādinā śudhyati taijasaṃ hi&rdquo; | taijasānāṃ retoviṇmūtrāsṛkkuṇapādibhiś caṇḍālasūtikodakyāpatitādibhiś ca ciram upahatānām āvartanam | tadalpakālopahatānāṃ parilekhanaṃ tato &lsquo;py alpakālopahatānāṃ pratāpanam | sparśamātropahatānām ekaviṃśatikṛtvo bhasmādibhir mārjanaṃ pratimārjane(naṃ) ca prakṣālanam | aṅgirāḥ |</p>
<pre><code>gaṇḍūṣaṃ padaśaucaṃ ca yaḥ kuryāt kāṃsyabhājane |

ṣaṇmāsaṃ bhuvi nikṣipya punaś cākāram ādiśet ||
</code></pre>
<p>śātātapaḥ |</p>
<pre><code>gavāghrāteṣu kāṃsyeṣu śūdrocchiṣṭeṣu vā punaḥ |

daśabhir bhasmabhiḥ śuddhiḥ śvakākopahateṣu ca ||
</code></pre>
<p>hārītaḥ |</p>
<pre><code>saṃhatānāṃ tu pātrāṇāṃ yady ekam upahanyate |

tasyaiva śodhanaṃ proktaṃ na tu tatspṛṣṭinām api ||
</code></pre>
<p>śaṅkhaḥ |</p>
<pre><code>malaṃ saṃyogajaṃ tajjaṃ yasya yenopahanyate |

tasya tacchoṣaṇaṃ proktaṃ sāmānyaṃ dravyaśuddhikṛt ||
</code></pre>
<p>yasya śodhyasya svabhāvajaṃ saṃyogajaṃ vā malaṃ yena bhasmādinā dravyeṇopahanyate tasya tacchodhakaṃ bhavatīty arthaḥ | <strong>[257]</strong> baudhāyanaḥ: &ldquo;dārumayānāṃ pātrāṇām ucchiṣṭasamanvārabdhānām avalekhanam | ucchiṣṭalepopahatānām avatakṣaṇaṃ mūtrapurīṣaretaḥprabhṛtibhir utsargaḥ&rdquo; | śūdrādyucchiṣṭasamanvārabdhānām ity arthaḥ | avalekhanaṃ śastrādinā gharṣaṇam | yamaḥ |</p>
<pre><code>yadi mūtrapurīṣābhyāṃ retasā rudhireṇa vā |

cailaṃ samupahanyeta adbhiḥ prakṣālayet tu tat ||

yady ambhasā na śudhyet tu vastraṃ copahataṃ dṛḍham |

chedanaṃ tasya dāho vā yanmātram upahanyate ||
</code></pre>
<p>pracetāḥ: &ldquo;cailānām upahatānām utsvedanaṃ gandhalepāpanayanaṃ tanmātracchedanaṃ vā&rdquo; | purīṣādiliptavastraviṣayam etat | vyāsaḥ |</p>
<pre><code>vastraṃ mṛdambhasā śudhyed rajjuvaidalam eva ca |

rajjvādikaṃ cātiduṣṭaṃ tyājyaṃ tanmātram eva ca ||
</code></pre>
<p>vaidalaṃ veṇuvetranaḍādimayaṃ śūrpādi | brahmapurāṇam |</p>
<pre><code>pratyahaṃ kṣālayed vastraṃ daive pitrye ca karmaṇi |

śavaviṇmūtraśukrais tu dūṣitaṃ ca mṛdambubhiḥ ||

śodhyādau śodhanīyaṃ ca gomūtrakṣāravāribhiḥ |

rajjuvalkalapātrāṇāṃ camarālābucarmaṇām ||

kṛtvā śaucaṃ tataḥ śuddhir govālair gharṣaṇaṃ tataḥ |

kauśeyāvikayor deyaṃ rajatāktaṃjalaṃ laghu ||

suvarnāktaṃ tathā dadyāt kṣaumāṇāṃ cātha vāsasām ||
</code></pre>
<p>kṛtvā śaucaṃ ni(cami)tyam anuvartate | aṅgirāḥ |</p>
<pre><code>śaucaṃ mahārgharomāṇāṃ vāyvagnyarkenduraśmibhiḥ |

retaḥspṛṣṭaṃ śavaspṛṣṭam āvikaṃ na praduṣyati ||
</code></pre>
<p>āvikasyāpi mahārghatvaṃ viśeṣaṇam | bodhāyanaḥ |</p>
<pre><code>ātmaśayyāsanaṃ vastraṃ jāyāpatyaṃ kamaṇḍaluḥ |

śucīny ātmana etāni pareṣām aśucīni ca ||
</code></pre>
<p>hārītaḥ: &ldquo;yānaśayanāny aparihāryāṇy eke manyate | tan na varṇaviśeṣāc chuklamalinasaṃsargadarśanāt pāpasaṃsargayogāc ca tasmāt pṛthakśaucāc chreyāṃsaḥ&rdquo; iti | asyārthaḥ — patitādyupahatāni tathādhovarṇopahatāny uttamavarṇair yānaśayanādīny <strong>[258]</strong> aparihāryāṇīti pūrvapakṣam abhidhāya tan netyādinā siddhāntitam | dharmaśāstreṣu varṇānām uttarādharabhāvena viśeṣadarśanāt | tathā pātakopapātakakāribhir malinais tadrahitānāṃ śuklānāṃ tulyaśayyādiyogena saṃsargasya prāyaścittanimittatayābhidhānād akṛtainso &lsquo;pi malinasaṃsarge pāpotpattidarśanāt | yathā vyādhitasaṃsarge nīrogasyāpi rogādayo dṛśyante tadvad atrāpi | tasmāt pṛthakśayyādivaśena pṛthakśaucatvam śreya iti | punar hārītaḥ: &ldquo;svānupapattau śucyantardhāya samāmananti saṃsparse sacailaṃ snānam evaṃ hy āha | āsanaṃ śayanaṃ yānam antardhāya samācaret&rdquo; | asyārthaḥ — svakīyaśayyādyalābhe kambalādinā śuddhena tad antardhāyopayoktavyam | tataḥ patitādeḥ śayyādisparśe sacailaṃ snānam iti | śaucādhikāre śaṅkhalikhitau: &ldquo;sarveṣām āpo mṛdariṣṭeṅgudabilvataṇḍulasarṣapakalkakṣāragomūtragomayādīni śaucadravyāṇi | ahatānāṃ prokṣaṇm ity eke&rdquo; | ahataṃ yantranirmuktam | vāyupurāṇāt |</p>
<pre><code>ariṣṭaiś ca tathā bilvair iṅgudaiś carmaṇām api |

vaidalānāṃ ca sarveṣāṃ carmavac chaucam iṣyate ||
</code></pre>
<p>tathā |</p>
<pre><code>tathā carmāsthidārūṇāṃ śṛṅgāṇāṃ cāvalekhanam |

maṇivajrapravālānāṃ muktāśaṅkhopalasya ca ||

siddhārthakānāṃ kalkena tilakalkena vā punaḥ |

syāc chaucaṃ sarvavarṇānām āvikānāṃ ca sarvaśaḥ ||
</code></pre>
<p>siddhārthakā gaurasarṣapāḥ | kalko jalamiśraṃ cūrṇam | smṛtyantaram |</p>
<pre><code>nyagrodhodumbarāśvatthāḥ plakṣaś caiva caturthakaḥ |

jambvāmrāmalakāś caiva ity ete carmaśodhakāḥ ||
</code></pre>
<p>viṣṇuḥ: &ldquo;maṇimayam aśmamayam abjaṃ saptarātraṃ mahīnikhananena mūtrapurīṣādyupahatānām etat | śṛṅgadantāsthimayaṃ takṣaṇena dāravaṃ mṛmayaṃ ca jahyāt | tathā kārpāsikānāṃ ca bhasmanā samudāhṛtam&rdquo; | yamaḥ |</p>
<pre><code>kṛṣṃājinānāṃ bilvaiś ca bālānāṃ mṛdbhir ambhasā |

gomūtreṇāsthidantānāṃ kṣaumāṇāṃ gaurasarṣapaiḥ || **[259]**
</code></pre>
<p>baudhāyanaḥ: &ldquo;kṛṣājinānāṃ bilvataṇḍulaiḥ&rdquo; | paiṭhīnasiḥ: &ldquo;kṛṣṇājinānāṃ gaurasarṣapai rauravabastājinānāṃ bilvataṇḍulaiḥ&rdquo; | kāśyapaḥ: &ldquo;tṛṇakāṣṭharajjumuñjajatucarmaveṇuvidalaphalapatravalkalādīnāṃ cailavac chaucam | mṛddārucarmaṇām atyantopahatānāṃ tyāgaḥ | asaṃskṛtāyāṃ bhūmau nyastānāṃ prakṣālanam | parokṣāhṛtānām abhyukṣaṇam | evaṃ kṣudrasamidhām asaṃskṛtāmedhyādyupahatānām ekapuruṣoddhāryāṇām&rdquo; || 1.183 ||</p>
<pre><code>**sphyaśūrpājinadhānyānāṃ musalolūkhalānasām |**
</code></pre>
<p>**	prokṣaṇaṃ saṃhatānāṃ ca bahūnāṃ dhānyavāsasām || 1.184 ||**</p>
<p>spyādīnām ano&rsquo;ntānāṃ yajñāṅgabhūtānām aśucispṛṣṭānāṃ prokṣaṇam eva śuddhiḥ | tathā yajñāṅgabhāvam antareṇāpi bahūnāṃ rāśīkṛtānāṃ dhānyavāsasām aśucispṛṣṭānāṃ prokṣaṇam eva śuddhiḥ | yac carmaṇāṃ prakṣālanam uktaṃ tac caṇḍālādispṛṣṭānām idam | śūdrādispṛṣṭānāṃ bahutvena cānekapuruṣoddhāryatvaṃ lakṣyate | ata eva baudhāyano &lsquo;nekapuruṣoddhāryāṇām alpataram aśucitvaṃ darsayati: &ldquo;saṃhatānāṃ kāṣṭhādīnāṃ prakṣālyāvaśoṣaṇaṃ caṇḍālādisparśe puruṣavāhyād arvāk | ūrdhvaṃ tv anekapuruṣoddhārye dāruśile bhūmisame&rdquo; iti | laugākṣiḥ |</p>
<pre><code>caṇḍālādiparāmṛṣṭaṃ prokṣaṇād bahu śudhyati |

alpaṃ prakṣālayed dhānyaṃ taṇḍulaṃ tu parityajet ||
</code></pre>
<p>sātiśayabahutvaviṣayam etat | atra dhānyaṃ satuṣaṃ sasyamātraṃ taṇḍulapratiyogitvāt | taṇḍulādīnāṃ ca tyāgo &lsquo;tyalpānām | baudhāyanaḥ |</p>
<pre><code>vrīhayaḥ prokṣaṇād adbhiḥ śākamūlaphalāni ca |

tanmātrasyāpahārād vā nistuṣīkaraṇena vā ||
</code></pre>
<p>caṇḍālādisparśe &lsquo;nekapuruṣahāryāṇāṃ vrīhīṇāṃ prokṣaṇam | mūtrādisaṃsarge tanmātrāpahāraḥ | aśucipāṃsvādidravyasaṃyoge nistuṣīkaraṇam | viṣṇuḥ: &ldquo;asiddhasyānnasya yanmātram upahanyate tanmātram utsṛjya śeṣasya khaṇḍanaprakṣālane kuryāt&rdquo; | alpadravyaviṣayam etat | &ldquo;prokṣaṇaparyagnikaraṇāvagāhanair vrīhiyavagodhūmānāṃ vimarśanaprokṣaṇaiḥ phalīkṛtānāṃ nigharṣaṇadalanaprokṣaṇaiḥ śamīdhānyānām&rdquo; | <strong>[260]</strong> ayam arthaḥ — anekapuruṣoddhāryāṇāṃ vrīhiyavagodhūmānāṃ yathākramaṃ prokṣaṇaparyagnikaraṇāvagāhanaiḥ śuddhiḥ | avagāhanaṃ prakṣālanam | vrīhyāditaṇḍulānāṃ phalīkṛtānām alpānāṃ vimarśanena | anekapuruṣoddhāryāṇāṃ tu prokṣaṇena | khaṇḍanena śuklīkaraṇaṃ phalīkaraṇam | karābhyāṃ gharṣaṇaṃ vimarśanam | śamīdhyānyānāṃ kośīdhānyānāṃ mudgādīnām anekapuruṣoddhāryāṇāṃ nigharṣaṇena | tato &lsquo;lpānāṃ dalanena | anekapuruṣoddhāryāṇāṃ tu prokṣaṇena | vimarśanam eva vigharṣaṇam | yat tu &ldquo;taṇḍulāṃs tu parityajet&rdquo; iti tad alpaparimāṇaviṣayam | ādipurāṇāt |</p>
<pre><code>gṛhadāhe samutpanne vipanne paśumānuṣe |

abhojyas tadgato vrīhir dhātudravyasya saṃgrahaḥ ||

mṛnmayenāvaruddhānām adhobhuvi ca tiṣṭhatām |

yavamāṣatilādīnāṃ na doṣaṃ manur abravīt ||

tataḥ saṃkramamāṇāgnau sthāne sthāne ca dahyate |

na ca prāṇivadho yatra kevalaṃ gṛhadīpanam ||

tatra dravyāṇi sarvāṇi gṛhṇīyād avicārayan ||
</code></pre>
<p>ṣaṭtriṃśanmatāt |</p>
<pre><code>śayanāsanayānāni dravyaṃ ca bahu saṃhatam |

caṇḍālādibhir apy etat spṛṣṭaṃ saṃprokṣaṇāc chuciḥ ||

tūlikām upadhānaṃ ca puṣparaktāmbaraṃ tathā |

śoṣayitvātape kiṃcit karaiḥ saṃmārjayet punaḥ ||

paścāc ca vāriṇābhyukṣya viniyuñjīta karmaṇi |

tāny apy atimaliṣṭḥāni anyaiḥ śodhyāni śodhanaiḥ ||
</code></pre>
<p>upadhānam ucchīrṣakam | kusumbhapuṣpādinā raktaṃ puṣparaktam | tac cāmbaraṃ puṣparaktāmbaram | śaṅkhaḥ: &ldquo;śayanāsanayānānāṃ saṃhatavac chaucam&rdquo; || 1.184 ||</p>
<pre><code>**takṣaṇaṃ dāruśṛṅgāsthnāṃ govālaiḥ phalasaṃbhuvām |**
</code></pre>
<p>dāruprabhṛtīnāṃ mūtrādyupahatānāṃ mṛdādibhir lepagandhāpanayanāśaktau takṣaṇam upahatāvayavāpanayanaṃ śuddhiḥ | asthigrahaṇaṃ śaṅkhadantāder upalakṣaṇam | tathā ca manuḥ |</p>
<pre><code>kṣaumavac chaṅkhaśṛṅgāṇām asthidantamayasya ca |

śuddhir vijānatā kāryā gomūtreṇodakena ca || **[261]**
</code></pre>
<p>asthimayam aśvapārśvādi | phalasaṃbhuvāṃ bilvanārīkenālābuprabhṛtiphalamayānāṃ govālair gharṣaṇaṃ śuddhiḥ | gopucchāgraromāṇi govālāḥ | yamaḥ |</p>
<pre><code>alābudārupātrāṇāṃ vaidalānāṃ tathaiva ca |

atyantopahatānāṃ ca parityāgo vidhīyate ||

**mārjanaṃ yajñapātrāṇāṃ pāṇinā yajñakarmaṇi || 1.185 ||**
</code></pre>
<p>yajñasādhanībhūtānāṃ dārvādimayānāṃ pātrāṇāṃ yathāvidhi prokṣaṇapradhāvanatakṣaṇarūpāṃ śuddhiṃ kṛtvā dakṣiṇena pāṇinā saṃsargaś ca kāryaḥ | ayaṃ ca viśeṣo yajñkarmāṇi kriyamāṇa eva || 1.185 ||</p>
<pre><code>**soṣair udakagomūtraiḥ śudhyaty āvikakauśikam |**
</code></pre>
<p>**	saśrīphalair aṃśupaṭṭaṃ sāriṣṭaiḥ kutapaṃ tathā || 1.186 ||**</p>
<p>**	sagaurasarṣapaiḥ kṣaumaṃ punaḥpākena mṛnmayam |**</p>
<p>ūṣaḥ kṣāramṛttikā | ūṣamṛttikāsahitair udakagomūtraiḥ prakṣālyamānam āvikam ūrṇāmayaṃ kauśeyaṃ ca śudhyati | kauśikaṃ kośodbhavaṃ trasrīmayam ity arthaḥ | udakagomutrair api bahuvacanaṃ doṣānighāte &lsquo;pi bahukṛtvo &lsquo;pi kṣālanaprāptyartham | uktaprakāreṇāpetadoṣasya punaḥ kevalodakena dhāvanārthaṃ ca | saśrīphalaiḥ sabilvair udakagomūtrair aṃśupaṭṭaṃ netrapaṭṭam | ariṣṭaṃ nimbaṃ tatsahitair udakagomūtraiḥ kutapaṃ pārvatīyacchāgaromamayaṃ kambalavasanam | ariṣṭaṃ phenilaphalam | gaurasarṣapasahitair udakagomūtraiḥ kṣaumam atasīmayaṃ vastram | mṛnmayaṃ tu bhāṇḍaṃ punaḥpākena | śudhyatīti pratyekam abhisaṃbadhyate | caṇḍālādisparśe tu parityāgaḥ | tathā ca smṛtyantaram |</p>
<pre><code>caṇḍālādair upaspṛṣṭaṃ dhānyaṃ vastram athāpi vā |

prakṣālanena śudhyet tu parityāgān mahīmayam || iti |
</code></pre>
<p>udakagomūtrayoḥ kāryabhedāt samuccayaḥ | purīṣādyupahatānāṃ vastrāṇām iyaṃ śuddhiḥ | anyeṣāṃ tu prokṣaṇādiḥ | devalaḥ |</p>
<pre><code>ūrṇākauśeyakutapāḥ kṣaumapaṭṭadukūlajāḥ |

alpaśaucā bhavanty ete śoṣaṇaprokṣaṇādibhiḥ ||

tān evāmedhyasaṃyuktān kṣālayec chodhanaiḥ svakaiḥ || **[262]**
</code></pre>
<p>hārītaḥ: &ldquo;sarvavāsasāṃ plāvenena śuddhiḥ&rdquo; | sarveṣām āvikakauśeyādīnām | malena liptānām iyaṃ śuddhiḥ | aṅgirāḥ: &ldquo;udaśvidvalmīkamṛtsarṣapaiś corṇāmayānām | snehasaktukulmāṣonmardanair gurūṇām ūrṇāmayānām&rdquo; | udaśvit takram | ūrṇā meṣaromāṇi | viṣṇuḥ: &ldquo;padmākṣair mṛgaromikāṇāṃ tathā pustakānām abhyukṣaṇam&rdquo; | ṣaṭtriṃśanmatāt |</p>
<pre><code>kusumbhakuṅkumai raktaṃ tathā lākṣārasena ca |

prokṣaṇenaiva śudhyet tu caṇḍālasparśane tathā ||
</code></pre>
<p>idaṃ ca yadi prakṣālane saty atyantarāganāśas tadā veditavyam | hārītaḥ: &ldquo;kṣāroṣābhyāṃ kārpāsaśaṇamayānāṃ putrajīvakāriṣṭaiḥ kṣaumavarorṇānāṃ putrajīvakodaśvidbhyām ajinānāṃ cailavac carmaṇāṃ śuddhiḥ | dṛtīnāṃ rañjanam&rdquo; | dṛtiś carmamayam udakādibhāṇḍam | udakena samuccayaḥ sarveṣāṃ śodhanadravyāṇām | śaṅkhaḥ: &ldquo;cailānāṃ mṛdbhasmagomūtrakṣārodakaiḥ | cailavad dhānyānāṃ pakṣacāmaracarmatṛṇavālavalkavetrajānāṃ ca&rdquo; | gautamaḥ: &ldquo;cailavad rajjuvidalacarmaṇām utsargo vā&rdquo; iti | utsargas tyāga upahatabhāgasya | āpastambaḥ |</p>
<pre><code>snānaṃ dānaṃ tapo homaḥ pitṛyajñaś ca tarpaṇam |

pañca tasya vṛthā yajñā nīlavastrasya dhāraṇāt ||

mṛte bhartari yā tu strī nīlavastraṃ vidhārayet |

tāvad bhartā vaset tasyā narake nātra saṃśayaḥ ||

strīṇāṃ krīḍārthasaṃyoge śayanīye ca duṣyati ||
</code></pre>
<p>brahmapurāṇe |</p>
<pre><code>vastraṃ viṇmūtraśukrais tu dūṣitaṃ ca mṛdambubhiḥ |

śodhyādau śodhanīyaṃ ca gomūtrakṣāravāribhiḥ ||

rajjuvalkalapātrāṇāṃ camasālābucarmaṇām |

kṛtvā śaucaṃ tataḥ śuddhir govālair gharṣaṇaṃ punaḥ ||
</code></pre>
<p>kāśyapaḥ: &ldquo;tṛṇakāṣṛarajjubhūrjaśaṇakṣaumacīracarmaveṇuvidalapatravalkaladīnāṃ cailavc chaucam&rdquo; | <strong>[263]</strong> manuḥ |</p>
<pre><code>madyair mūtrapurīṣair vā śleṣmapūyāsruśoṇitaiḥ |

saṃspṛṣṭaṃ naiva śudhyet tu punaḥpākena mṛnmayam ||
</code></pre>
<p>uśanā: &ldquo;mṛnmayānām ucchiṣṭaliptānāṃ mārjanam ucchiṣṭaspṛṣṭānāṃ prokṣaṇam&rdquo; || 1.186 ||</p>
<pre><code>**kāruhastaḥ śuciḥ paṇyaṃ bhaikṣaṃ yoṣinmukhaṃ tathā || 1.187 ||**
</code></pre>
<p>kāruḥ śilpī rajakatantuvāyādiḥ | taddhastakṛtaṃ dravyaṃ śucīty arthaḥ | ayaṃ cāśucitvāpavādaḥ | tenāvarajātīyānām api kārūṇāṃ śilpakriyayā dravyam utpādayatāṃ saṃskurvatāṃ vā pratyavāyahetubhāvaḥ prasakto &lsquo;nena nivāryate | tena rajakasevakādibhiḥ saṃkṛtānāṃ vastrādīnāṃ kuvindasūpakārādibhiś cotpādyamānānāṃ dravyāṇāṃ śucitvam eveti vākyatātparyam | tataś ca yenānnādinā dravyeṇa śilpisṛṣṭena vinā dravyotpattisaṃskārau na bhavataḥ, tad api śudhyaty eva yathā vastrotpattau khaliḥ | ata eva śaṅkhaḥ: &ldquo;kāruhastaḥ śucis tathākarāt taddravyāṇi prokṣitāni&rdquo; iti | ākaro dravyotpattisthānam | taddravyāṇi cākaradravyāṇi turīvemakhaliprabhṛtīni | paiṭhīnasir viśeṣam āha |</p>
<pre><code>ākarāḥ śucayaḥ sarve varjayitvā surākaram | iti |
</code></pre>
<p>paṇyaṃ vikreyadravyam | tac ca prasāritam eva śuci | tathā ca manuḥ: &ldquo;paṇyaṃ yac ca prasāritam&rdquo; iti | tasya cānekapaṇyagrāhakapuruṣasaṃsargādinimitto &lsquo;śucibhāvo &lsquo;nenāpodyate | bhaikṣaṃ bhikṣāsamūhaḥ | tac ca yatibrahmacātigatam eva śuci | tad āha manuḥ |</p>
<pre><code>brahmacārigataṃ bhaikṣaṃ nityaṃ medhyam iti sthitiḥ |
</code></pre>
<p>brahmacārīti vihitiabhikṣāvṛttipuruṣopalakṣaṇārtham | bhikṣāvṛttyadhikāriṇa āha manuḥ |</p>
<pre><code>sāṃtānikaṃ yakṣyamāṇam adhvagaṃ sārvavedasam |

gurvarthapitṛmātrarthasvādhyāyārthyupatāpinaḥ ||

navaitān snātakān vidyād brāhmaṇān dharmabhaikṣukān ||
</code></pre>
<p>sāṃtānikaḥ saṃtānaprayojanaḥ | sārvavedaso dattasarvasvaḥ | upatāpī rogī | anye prasiddhāḥ | yāvataivopaghātena rathyāprasarpaṇādikena vinā bhaikṣaṃ na sidhyati, tanmātrasyāpavādo &lsquo;yam | ata eva tadatiriktopaghāte śuddhim āha vasiṣṭhaḥ |</p>
<p><strong>[264]</strong>	carann abhyavahāryeṣu ucchiṣṭaṃ yadi saṃspṛśet |</p>
<pre><code>bhūmau nidhāya tad dravyam ācamya pracaret punaḥ || iti |
</code></pre>
<p>yasyopahatasyācanāc chuddhis tad ihocchiṣṭaśabdenocyate | abhyavahāryaśabdāc ca bhaiṣamātraviṣayam etat | kiṃ tu pariveṣaṇādiviṣayam api | yat tu manunoktam,</p>
<pre><code>ucchiṣṭena tu saṃspṛṣṭo dravyahastaḥ kathaṃcana |

anidhāyaiva tad dravyam ācāntaḥ śucitām iyāt ||
</code></pre>
<p>iti, tad vastrādyaparadravyaviṣayam | yoṣinmukhaṃ tathā śucīty arthaḥ | rativiṣayam etat | yac chaṅkhaḥ,</p>
<pre><code>nārīṇāṃ caiva vatsānāṃ śakunīnāṃ śunāṃ mukham |

ratau prasravaṇe vṛkṣe mṛgayāyām sadā śuci || iti
</code></pre>
<p>yathāsaṃkhyam anvayaḥ | vṛkṣe vṛkṣasthitaphalapātane sakunīnāṃ śakunā(nyā)dīnāṃ mukhaṃ śuci | tad ucchiṣṭam api phalaṃ bhoktavyam ity arthaḥ || 1.187 ||</p>
<pre><code>**bhūśuddhir mārjanād dāhāt kālād gokramaṇāt tathā |**
</code></pre>
<p>**	sekād ullekhanāl lepād gṛhaṃ mārjanalepanāt || 1.188 ||**</p>
<p>bhūśuddhihetavo mārjanādayo vyastāḥ samastāś ca | yathopaghātaṃ mārjanaṃ śalākāhastakena pāṃśvādyapanayaḥ | dāhas tṛṇakāṣṭhādes tatra dahanam | kālo gandārdratādyapanayanaparyantaḥ | gokramaṇaṃ gobhir ākramaṇam | gavāṃ tatra nivasanam iti yāvat | tad uktaṃ manunā: &ldquo;gavāṃ ca parivāsena bhūmiḥ sudhyati&rdquo; iti | seko jalasya pañcagavyasya vā prakṣepaḥ | ullekhanaṃ khananam, duṣṭabhāgāpanayanaṃ ca | lepanaṃ gomayena sodakena | gṛhaṃ tu śvādispṛṣṭaṃ mārjanāl lepanāc ca | śudhyatīti śeṣaḥ | gṛhasya bhuvo &lsquo;nanyatvena tacchuddhividhānenaiva śuddhatvasiddhau pṛthagvacanam upaghātābhāve &lsquo;pi tasya mārjanaṃ lepanaṃ ca pratyahaṃ kāryam eva, anyathā tad aśuddhaṃ syād iti jñāpanārtham | devalaḥ |</p>
<pre><code>yatra prasūyate nārī mriyate dahyate 'pi vā |

caṇḍālādhyuṣitaṃ yac ca yatrāriṣṭādisaṃgatiḥ ||

evaṃ kaśmalabhūyiṣṭhā bhūr amedhyā prakīrtitā |

śvasūkarakharoṣṭrādyaiḥ saṃspṛṣṭā duṣṭatāṃ vrajet ||

aṅgāradhūmakeśāsthibhasmādair malinā bhavet || **[265]**
</code></pre>
<p>evam amedhyaduṣṭamalinasaṃjñā nirdiśya bhūmer vyavasthayā śuddhim āha |</p>
<pre><code>khananād dahanāc caiva upalepanadhāvanāt |

parjanyavarṣanāc caiva śaucaṃ pañcavidhaṃ smṛtam ||

pañcadhā vā caturdhā vā bhūr amedhyā viśodhyate ||
</code></pre>
<p>ūnasaṃkhyāpakṣe &lsquo;ntyāvalopaḥ | śmaśānabhuvaḥ pañcabhiḥ śuddhiḥ | tad anyasyā amedhyāyā varṣaṇavarjitaiś caturbhiḥ |</p>
<pre><code>duṣṭā dvidhā tridhā vāpi śodhyate malinaikadhā |
</code></pre>
<p>cirakālaṃ duṣṭāyā upalepanāntais tribhir alpaduṣṭāyā ullekhanadāhābhyām | cirakālaṃ malināyā ullekhanenaiva | yamaḥ |</p>
<pre><code>khananāt pūraṇād dāhād abhivarṣaṇalepanāt |

gobhir ākramaṇāt kālād bhūmiḥ śudhyati saptabhiḥ ||
</code></pre>
<p>pūraṇaṃ khātāyā upari mṛda upavāpaḥ prakṣepa iti yāvat | tathā |</p>
<pre><code>arathyā vasudhā medhyā grāmamadhye kvacit kvacit |

sarvatra vasudhā medhyā yatra lopo na dṛśyate ||
</code></pre>
<p>baudhāyanaḥ: &ldquo;ghanāyā upaghāte bhūmer upalepanam | suṣirāyāḥ karṣaṇam | klinnāyā medhyam āhṛtya pracchādanam&rdquo; | medhyāṃ mṛdam āhṛtya pracchādayed ity arthaḥ | tathā |</p>
<pre><code>gocarmamātram abbindur goḥ śodhayati pātitaḥ |

samūḍham asamūḍhaṃ vā yatra lepo na dṛśyate ||
</code></pre>
<p>abbindur udakabindur goḥ pṛthivyā yāvati bhūbhāga ekādaśa gāva upaviśanti tāvad gocarma tanmātraṃ śodhayati | saṃvartaḥ |</p>
<pre><code>gṛhaśuddhiṃ pravakṣyāmi antaḥsthaśavadūṣaṇe |

protsṛjya mṛmayaṃ bhāṇḍaṃ siddham annaṃ tathaiva ca ||

gṛhād apāsya tat sarvaṃ gomayenopalepayet |

gomayenopalipyātha chāgenāghrāpayed budhaḥ ||

brāhmaṇair mantrapūtaiś ca hiraṇyakuśavāriṇā |

sarvam abhyukṣayed veśma tataḥ śudhyaty asaṃśayam ||
</code></pre>
<p>baudhāyanaḥ: &ldquo;udbaddhaśavopaghāte veśmano bhittitakṣaṇaṃ sūryaraśmyanupraveśo &lsquo;gnijvālābhimarśanaṃ vā&rdquo; | <strong>[266]</strong> marīciḥ |</p>
<pre><code>gṛheṣv ajātisaṃveśe śuddhiḥ syād upalepanāt |

saṃvāso yadi jāyeta dāhatāpau vinirdiśet ||

dhānyāni sarvabījāni guḍādirasa eva ca |

kusumbhakārpāsam atho śudhyed vāryagniśodhanāt ||
</code></pre>
<p>ajātiś caṇḍālādiḥ | saṃvāsaś cirasaṃvasanam | [dāho] dīpanaṃ jvalanam | vāryagniśodhanam | vāriṇābhyukṣaṇenāgninā paryagnikaraṇeneti draṣṭavyam | baudhāyanaḥ: &ldquo;anekapuruṣoddhārye dāruśile bhūmisame iṣṭakāś ca śaṅkulīkṛtāḥ | sudhādipratibaddhāḥ | etāni bhūmisamāni&rdquo; | caṇḍālādisparśe bhūmiśuddhivad eṣāṃ śuddhiḥ kāryety arthaḥ || 1.188 ||</p>
<pre><code>**goghrāte 'nne tathā keśamakṣikākīṭadūṣite |**
</code></pre>
<p>**	salilaṃ bhasma mṛd vāpi prakṣeptavyaṃ viśuddhaye || 1.189 ||**</p>
<p>gavā prayatnata upāttagandhe tathā keśādisaṃyogadūṣite samuddhṛtopahatabhāge &lsquo;nne salilādīnām ekaṃ śuddhaye prakṣipet | makṣikāśabdenātra nīlamakṣikocyate | tathā ca baudhāyanaḥ: &ldquo;atha havirdoṣān vyākhyasyāmaḥ | yathaitan nīlamakṣikāśātikāmatkuṇāś cailaśiraso yūtiketi&rdquo; | āśātikā makṣikā yā viṣṭhākrimihetuḥ | kīṭo &lsquo;trāmedhyasarpī | tathā ca āpastambaḥ: &ldquo;yasmiṃś cānekaśaḥ syād anyad vā medhyam amedhyair avamṛṣṭaṃ kīṭo vāmedhyasarpī&rdquo; iti | yat tu śātātapavacanam,</p>
<pre><code>dantadhāvanam aṅgulyā pratyakṣalavaṇaṃ tathā |

mṛttikābhakṣaṇaṃ caiva gomāṃsāśanavat smṛtam ||
</code></pre>
<p>iti, tad rogaprāptakevalamṛdbhakṣaṇaviṣayam | yat tu gautamenoktam: &ldquo;nityam abhojyaṃ keśkīṭāvapannam&rdquo; iti, tad akṛtasalilādiprakṣepaviṣayam | keśagrahaṇaṃ nakhader upalakṣaṇam | tathā ca baudhāyanaḥ: &ldquo;keśakīṭanakharomākhupurīṣāṇy anne dṛṣṭvā tanmātram annaṃ parityajyādbhiḥ saṃprokṣya bhasmanā saṃspṛṣṭasya punaḥ praśastavacasānugṛhṇīyād oṃ bhūr buvaḥ svar om ity upariṣṭāad dhyātvā punar eva bhuñjīta&rdquo; | yamaḥ |</p>
<pre><code>makṣikākeśam anne tu patitaṃ yadi dṛśyate |
</code></pre>
<p><strong>[267]</strong>	mūṣakasya purīṣaṃ vā kṣutaṃ yac cāvadhūnitam ||</p>
<pre><code>bhasmanā spṛṣṭam aśnīyād abhyukṣya salilena vā |

avakṣutaṃ keśapataṅgakīṭair udakyayā vā patitaiś ca dṛṣṭam |

alātabhasmāmbuhiraṇyabhāgaiḥ saṃspṛṣṭam annaṃ manur āha bhojyam ||
</code></pre>
<p>avadhūtaṃ yadupari vastrāvadhūnanaṃ kṛtam | avakṣutaṃ yadupari kṣavayuḥ kriyate | śātātapaḥ |</p>
<pre><code>keśakīṭayutāghrātaṃ makṣikopahataṃ ca yat |

klībābhiśastapatitaiḥ sūtikodakyanāstikaiḥ ||

dṛṣṭaṃ vā syād yad annaṃ tu tasya niṣkṛtir ucyate |

abhyukṣya kiṃcid uddhṛtya tad bhuñjītāviśeṣataḥ ||

bhasmanā vāpi saṃspṛśya saṃspṛśed udakena vā |

suvarṇarajatābhyāṃ vā bhojyaṃ ghrātam ajena vā ||
</code></pre>
<p>keśakīṭayutaṃ vāghrātaṃ vā gavādināpi veti vigrahaḥ | hārītaḥ: &ldquo;aniṣṭagandhopaghrātaśravaṇadarśane keśakīṭapipīlikādibhir annādyasyopaghātena kāñcanarajatabhasmatāmravaiḍū(dū)ryagovālājinadarbhāṇām anyatamenādbhiḥ saṃspṛṣṭamantraprokṣaṇaparyagnikaraṇam ādityadarśanāt pūtaṃ bhavati&rdquo; | baudhāyanaḥ: &ldquo;siddhahaviṣāṃ mahatāṃ ca vāyasaprabhṛtyupahatānāṃ taddeśapiṇḍam uddhṛtya pavamānaḥ sva(suva)rjana ityetenābhyukṣaṇam | madhūdake payovikāre ca pātrāt pātrāntaranayanena śaucam | evaṃ tailasarpiṣī | ucchiṣṭasamanvārabdhe tūdake &lsquo;vadhāyopayojayet&rdquo; | parāśaraḥ |</p>
<pre><code>śṛtaṃ droṇādhikasyānnaṃ śvakākair upaghātitam |

atyājyaṃ tasya śuddhyarthaṃ brāhmaṇebhyo nivedayet ||

kartavyaṃ vacanaṃ teṣām annasaṃskārakarmaṇi |

śvakākādyavalīḍhaṃ tu tyaktvā lālāsamanvitam ||

gāyatryaṣṭasahasreṇa mantrapūtena vāriṇā |

bhojyaṃ tat prokṣitaṃ vipraiḥ paryagnikṛtam eva ca ||
</code></pre>
<p>jamadagniḥ |</p>
<pre><code>śṛtānnaṃ droṇamātrasya śvakākādyupghātitam |

grāsam uddhṛtyāgniyogāt prokṣaṇāt tatra śodhanam ||
</code></pre>
<p><strong>[268]</strong>	annam aikāhikaṃ pakvaṃ śvakādādyupaghātitam |</p>
<pre><code>keśakīṭāvapannaṃ ca tad apy evaṃ viśudhyati ||

krītasyāpi vinirdiṣṭam evam eva manīṣibhiḥ |

na dviḥ pakvaṃ paryuṣitaṃ śukādy evaṃ kadācana ||
</code></pre>
<p>droṇaṃ pañcāśadadhikaṃ palaśatadvayam | aikāhikānnaśuddhir alpadhanapuruṣaviṣayā | parāśaraḥ |</p>
<pre><code>kākaśvādyupalīḍhaṃ tu droṇānnaṃ na vivarjayet |

grāsam uddhṛtya tanmātraṃ yat tu lālākṛtaṃ bhavet ||

homodakena vābhyukṣed rājatenāmbunātha vā |

agnijvālpasaṃsparśāt suvarṇamadhusarpiṣām ||

viprāṇāṃ mantraghoṣeṇa pūtaṃ bhojyaṃ ca tad bhavet |

śvavāyasagavāśvādair jagdham annaṃ tu tad bhavet ||

sneho vā goraso vāpi tatra śuddhiḥ kathaṃ bhavet |

annaṃ parityajet tatra snehasya pacanena tu ||

aśvatthalatayā śuddhir gorasasya vidhīyate ||
</code></pre>
<p>aikāhikānnāpekṣayālpānnaviṣayam etat | snehagorasayor droṣād alpayoḥ pākādiśuddhiḥ | baudhāyanaḥ: &ldquo;tvakkeśanakhākhupirīṣāṇi dṛṣṭvā taddeśapiṇḍānnam uddhṛtyādbhir abhyukṣya bhasmanāvakīryābhighārya punar abhiprokṣya vācā praśastaṃ saṃvādya bhuñjīta&rdquo; || 1.189 ||</p>
<pre><code>**trapusīsakatāmrāṇāṃ kṣārāmlodakavāribhiḥ |**
</code></pre>
<p>**	bhasmādbhiḥ kāṃśyalohānāṃ śuddhiḥ plāvo dravasya ca || 1.190 ||**</p>
<p>goghrātakeśāidūṣitānāṃ trapuprabhṛtīnāṃ kṣārodakāmlodakābhyāṃ kevalavāriṇā ca kṣālanaṃ śuddhiḥ | kāṃsyalohānāṃ tu bhasmādbhiḥ | upaghātānusāreṇa kṣārāmlodakayor vikalpasamuccayau | kevalaṃ tu vāri samuccīyate | evaṃ sarvatra dravyaśuddhau | kṣāro bhasma | kāṃsyasya gavāghrātādyupaghātavato bhasmamārjane saṃkhyāviśeṣam āha āpastambaḥ |</p>
<pre><code>gavāghrātāni kāṃsyāni śūdrocchiṣṭāni yatnataḥ |

śudhyanti daśabhiḥ kṣāraiḥ śvakākopahatāni ca || **[269]**
</code></pre>
<p>dravasya kṣīrāder goghrātādyupahatasya plāvo &lsquo;dbhis tadādhāradhāṇḍasya pūraṇaṃ bahiravasekaparyantam | tathā ca brahmāṇḍapurāṇam |</p>
<pre><code>dravadravyāṇi bhūrīṇi pariplāvyāni cāmbhasā |

sasyāni vrīhayaś caiva śākamūlaphalāni ca ||

tyaktvā tu dūṣitaṃ bhāgaṃ plāvyāny atha jalena ca ||
</code></pre>
<p>eṣā śuddhir gorasasyaiva | tathā ca śaṅkhaḥ |</p>
<pre><code>śrapaṇaṃ ghṛtatailānāṃ plāvanaṃ gorasasya tu |

bhāṇḍāni plāvayed adhbhiḥ śākamūlaphalāni ca ||

siddham annaṃ tathā sarpiḥ kṣīraṃ ca dadhi cāmbu ca |

eteṣām avalīḍhānāṃ tejasā śuddhir iṣyate ||

kākamārjāranakulasarpamūṣakapakṣibhiḥ |

saṃskṛtaṃ tu yadā hy annam avalihyeta kenacit ||

suvarṇavarṇatāmrolkair govālai rajatena vā |

spṛṣṭam ekatareṇāpi bhojyaṃ ghrātam ajena vā ||
</code></pre>
<p>tathā: &ldquo;ghṛtadadhipayastakrāṇām ākarabhāṇḍasthitānām doṣaḥ&rdquo; | tathā |</p>
<pre><code>āghāradoṣe tu nayet pātrāt pātrāntaraṃ dravam |

ghṛtaṃ tu pāyasaṃ kṣīraṃ tathaivekṣuraso guḍaḥ ||

śūdrabhāṇḍasthitaṃ takraṃ tathā madhu na duṣyati ||
</code></pre>
<p>tejasā śuddhiḥ paryagnikaraṇam | eṣā ca śuddhiḥ sarpiṣi pākena samuccīyate | kṣīrādiṣu plāvanena | suvarṇavarṇatvaṃ tāmrasya viśeṣaṇam | iyaṃ ca śuddhiḥ keśādidoṣam uddhṛtya kāryā | duṣṭadravyāṇām utpavanādiśuddhyantaram āha laugākṣiḥ |</p>
<pre><code>payodadhivikārādi śuci pātrāntarasthitam |

plāvanotpavanābhyāṃ ca paryagnikaraṇena ca ||
</code></pre>
<p>utpavanaṃ vastrādinā gālanam | yamaḥ |</p>
<pre><code>āmamāsaṃ ghṛtaṃ kṣaudraṃ snehāś ca phalasaṃbhavāḥ |

mlecchabhāṇḍasthitā dūṣyā niṣkrāntāḥ śucayaḥ smṛtāḥ ||
</code></pre>
<p>tathā |</p>
<pre><code>devadroṇyāṃ vivāheṣu yajñeṣu prakṛteṣu ca |
</code></pre>
<p><strong>[270]</strong>	kākaiḥ śvabhiś ca saṃspṛṣṭam annaṃ tan na vivarjayet |</p>
<pre><code>tanmātraṃ annam uddhṛtya śeṣaṃ saṃskāram arhati ||
</code></pre>
<p>devadroṇī devayātrā | tanmātram upahatamātram | devadroṇīgrahaṇaṃ bahvannopalakṣaṇartham | prasaṅgād anugrahāntarāṇy apy ucyante |</p>
<pre><code>tīrthe vivāhe yātrāyāṃ saṃgrāme deśaviplave |

nagaragrāmadāhe ca spṛṣṭāspṛṣṭir na duṣyati ||
</code></pre>
<p>tīrthādisādhyakarmamātrānugraho &lsquo;yam | śātātapaḥ |</p>
<pre><code>gokule kanduśālāyāṃ tailayantrekṣuyantrayoḥ |

amīmāṃsyāni śaucāni strīṣu bālāntareṣu ca ||
</code></pre>
<p>vṛddhaśātātapaḥ |</p>
<pre><code>tāpanaṃ ghṛtatailānāṃ plavanaṃ gorasasya ca |

tanmātram uddhṛtaṃ śudhyet kaṭhinaṃ tu payo dadhi ||

avilīnaṃ tathā sarpir vilīnaṃ tapanena tu || 1.190 ||

**amedhyāktasya mṛttoyaiḥ śuddhir gandhāpakarṣaṇāt |**
</code></pre>
<p>amedhyenāktasya liptasya dravyasya mṛttoyair amedhyagandhāpakarṣaṇe sati śuddhir bhavati | śuddhyantaravidhāv apy etat kartavyam | gandhagrahaṇāt snehalepayor grahaṇam | ata eva devalaḥ |</p>
<pre><code>pralepasnehagandhānām aśuddhau vyapakarṣaṇam |

śaucalakṣaṇam ity uktaṃ mṛdambhogomayādibhiḥ ||
</code></pre>
<p>amedhyam āha smṛtyantaram |</p>
<pre><code>dūṣitaṃ varjitaṃ duṣṭaṃ kaśmalaṃ ceti liṅginām |

caturvidham amedhyaṃ ca sarvaṃ vyakyāsyate punaḥ ||

śucy apy aśucisaṃspṛṣṭaṃ dravyaṃ dūṣitam ucyate |

abhakṣyabhojyapeyāni varjitāni parcakṣate ||

tyaktaḥ patitacaṇḍālau grāmasūkarakukkuṭau |

śvā ca nityaṃ vivarjyāḥ syuḥ ṣad ete dharmataḥ samāḥ ||

sravaṇaḥ sūtakī sūtī mattonmattarajasvalāḥ |
</code></pre>
<p><strong>[271]</strong>	mṛtabandhuduṣṭaś ca varjyā hy aṣṭau svakālataḥ ||</p>
<pre><code>svedāsrubindavaḥ pheno nirastaṃ nakharoma ca |

ārdraṃ carmāsṛg ity etad duṣṭam āhur manīṣiṇaḥ ||

mānuṣāsthi śavo viṣṭhā retomūtrārtavāni ca |

kuṇapaṃ pūyam ity etat kaśmalaṃ cety udāhṛtam ||

dūṣitaiḥ prokṣitenāpi śuddhis tūktā vidhānataḥ |

duṣṭair mārjanasaṃskāraiḥ kaśmalaiḥ sarvathā bhavet ||
</code></pre>
<p>devalaś ca |</p>
<pre><code>mānuṣāsthi śavaṃ viṣṭhā retomutrārtavaṃ vasā |

svedāsru dūṣikā śleṣmā madyaṃ cāmedhyam ucyate |\
</code></pre>
<p>manuḥ |</p>
<pre><code>vasā śukram asṛṅ majjā mūtraṃ viṭ karṇaviṭ nakhāḥ |

śleṣmāstru dūṣikā svedo dvādaśaite nṛṇāṃ malāḥ ||
</code></pre>
<p>karṇaviṭ karṇamalaḥ | eṣāṃ ca dehāc cyutānām evāmedhyateti sa evāha: &ldquo;dehāc caiva malāś cyutāḥ&rdquo; iti | yas tu bhasmādibhiḥ saha mṛdo vikalpa uktaḥ so &lsquo;medhyāktavyatiriktaviṣayaḥ | atra kātyayanokto viśeṣaḥ |</p>
<pre><code>prāṇinām api śaucārthe jalena prāṅ mṛdā tataḥ |

tac ca mūtrapurīṣākte kāryam anyatra vāriṇā ||
</code></pre>
<p>mūtrapurīṣagrahaṇaṃ sakalaśārīramalopalakṣaṇārtham | tathā ca manuḥ |</p>
<pre><code>viṇmūtrotsargaśuddhyarthaṃ mṛdvāry ādeyam arthavat |

daihikānāṃ malānāṃ ca śuddhiṣu dvādaśasv api ||
</code></pre>
<p>arthavad iti gandhalepakṣayakaram ity arthaḥ | atra karṇaviṭprabhṛtiṣūttareṣu ṣaṭsu maleṣu mṛdgrahaṇaṃ vaikalpikam,</p>
<pre><code>ādadīta mṛdo 'paś ca ṣatsu pūrveṣu śuddhaye |

uttareṣu tu ṣaṭsv adbhiḥ kevalābhir viśudhyati ||
</code></pre>
<p>iti smṛtyantaravacanāt | śuddhivikalpasya vyavasthām āha baudhāyanaḥ |</p>
<pre><code>deśaṃ kālaṃ tathātmānaṃ dravyam dravyaprayojanam |

upapattim avasthāṃ ca jñātvā śaucaṃ samācaret ||

**vākśastam ambunirṇiktam ajñātaṃ ca sadā śuci || 1.191 ||**
</code></pre>
<p><strong>[272]</strong></p>
<p>vākśastādi sadā śuci | śuddham idam iti brāhmaṇair abhihitaṃ vākśatam | ambunā prokṣitaṃ prakṣālitaṃ vāmbubhir nirṇiktam, yad upahatam iti na vijñātaṃ tad ajñātaṃ tatra śuddhiḥ | yatra śuddhiviśeṣo na vihitas tatraitat || 1.191 ||</p>
<pre><code>**śuci gotṛptikṛt toyaṃ prakṛtisthaṃ mahīgatam |**
</code></pre>
<p>gotṛptikṛd gos tṛṣṇāṃ śamayituṃ samartham | prakṛtisthaṃ svābhāvikarūparasagandham | mahīgataṃ bhuvi sthitaṃ ca yat toyaṃ tac chuci śuddham | manuḥ |</p>
<pre><code>āpaḥ śuddhā bhūmigatā vaitṛṣṇyaṃ yāsu gor bhavet |

avyāptāś ced amedhyena gandhavarṇarasānvitāḥ ||
</code></pre>
<p>devalaḥ |</p>
<pre><code>avigandhā rasopetā nirmalāḥ pṛthivīgatāḥ |

akṣīṇāś caiva gopānād āpaḥ śuddhikarāḥ smṛtāḥ ||

uddhṛtā vā praśastāḥ syuḥ śuddhaiḥ pātrair yathāvidhi |

ekarātroṣitās tās tu tyajed apaḥ samuddhṛtāḥ ||
</code></pre>
<p>tathā |</p>
<pre><code>akṣobhyāṇi taḍākāni nadīvāpīsarāṃsi ca |

caṇḍālādyaśucisparśe tīrthataḥ parivarjayet ||

akṣobhyāṇām apām nāsti prasrutānāṃ ca dūṣaṇam |

stokānām uddhṛtānāṃ ca doṣair duṣṭatvam ucyate ||
</code></pre>
<p>tīrtham avataraṇamārgaḥ |</p>
<p>bṛhaspatiḥ |</p>
<pre><code>mṛtapañcanakhāt kūpād atyantopahatāt tathā |

apaḥ samuddharet sarvāḥ śeṣaṃ vastreṇa śodhayet ||

vahniprajvālanaṃ krtvā kūpe pakveṣṭakācite |

pañcagavyaṃ nyaset pascān navatoyasamudbhave ||
</code></pre>
<p>hārītaḥ |</p>
<pre><code>vāpīkūpataḍākeṣu mānuṣaṃ śīryate yadi |

asthicarmavinirmuktaṃ dūṣitaṃ śvakharādibhiḥ |

uddhṛtya taj jalaṃ sarvaṃ śodhanaṃ parimārjanam ||
</code></pre>
<p>devalaḥ |</p>
<pre><code>śvasṛgālakharoṣṭraiś ca kravyādbhiś ca jugupsitam |

uddhared udakaṃ sarvaṃ pañca piṇḍān mṛdas tathā || **[273]**
</code></pre>
<p>āpastambaḥ |</p>
<pre><code>upānacchleṣmaviṇmūtrastrīrajo madyam eva ca |

ebhir vidūṣite kūpe kumbhānāṃ ṣaṣṭim uddharet ||
</code></pre>
<p>viṣṇuḥ |</p>
<pre><code>jalāśayeṣv athālayeṣu sthāvareṣu mahītale |

kūpavat kathitā śuddhir mahatsu ca na dūṣaṇam ||

bhūmiṣṭham udakaṃ puṇyaṃ vaiṛṣṇyaṃ yatra gor bhavet |

avyāptaṃ ced amedhyena tadvad eva śilāgatam ||

somasūryāṃśupātena mārutasparśanena ca |

gavāṃ mūtrapurīṣeṇa śudhyanty āpa iti smṛtam ||
</code></pre>
<p>svalpataropaghātaviṣayam etat | yamaḥ |</p>
<pre><code>prapāsv araṇye ghaṭagaṃ ca kūpe droṇyāṃ jalaṃ kośagatās tathāpaḥ |

ṛte 'pi śūdrāt tad apeyam āhur āpadgataḥ kāṅkṣitavat pibet tu ||
</code></pre>
<p>asyārthaḥ — yady api śūdravyatiriktavarṇasaṃbandhi prapādi tathāpi tadgatajalam anāpady apeyam | āpadi tu peyam eva | prapā jalasatraśālāḥ | tāś ced araṇyagā gṛhād anyatrety arthaḥ | ghaṭagaṃ ghaṭastham | droṇī aśmādimayī sarvārthajalapātrī | kośo dṛtiḥ | manuḥ |</p>
<pre><code>ajā gāvo mahiṣyaś ca brāhmaṇyaś ca prasūtikāḥ |

daśarātreṇa śudhyanti bhūmiṣṭhaṃ ca navodakam ||
</code></pre>
<p>brahmapurāṇe |</p>
<pre><code>navakhātajalaṃ gāvo brāhmaṇyaś chāgayonayaḥ |

śudhyanti divasair eva daśabhir nātra saṃśayaḥ ||
</code></pre>
<p>kātyāyanaḥ |</p>
<pre><code>apo niśi na gṛhṇīyād gṛhṇann api kadācana |

vivṛtyāgnim upary āsāṃ dhāmnodhāmna itīrayan ||
</code></pre>
<p>āpadi rātrau yadi gṛhṇīyād agnim upari dhārayan dāhmodhāmna iti mantraṃ paṭhan gṛhṇīyāt | śātātapaḥ |</p>
<pre><code>antyair api kṛte kūpe setau vāpyādike tathā |

tatra snātvā ca pītvā ca prāyaścittaṃ na vidyate ||
</code></pre>
<p>yamaḥ |</p>
<pre><code>caṇḍālabhāṇḍasaṃspṛṣṭaṃ pītvā kūpagataṃ jalam |

gomūtrayāvakāhāras trirātreṇaiva śudhyati ||
</code></pre>
<p>tathā |</p>
<pre><code>**mārgaṃ māṃsaṃ śvacaṇḍālakravyādādinipātitam || 1.192 ||**
</code></pre>
<p>śvādibhir nipātitasya mṛgāder māṃsaṃ tathā syāc chucīty arthaḥ | kravyādā vyāghrādayaḥ || 1.192 ||</p>
<p><strong>[274]</strong></p>
<pre><code>**raśmir agnir ajaś chāyā gaur aśvavasudhānilāḥ |**
</code></pre>
<p>**	vipruṣo makṣikā sparśe vatsaḥ prasravaṇe śuciḥ || 1.193 ||**</p>
<p>raśmiḥ sūryādiprabhā | ajaś chāgaḥ | raja iti vā padacchedaḥ | tathāgnī raja iti pāṭhaḥ kāryaḥ | prasiddham anyat | chāyā niṣiddhavyatiriktā | vasudhā ca śmaśānādivyatiriktā | vipruṣaḥ susūkṣmā jalakaṇāḥ | tāsāṃ ca śucijalaprabhavānām api caṇḍālādyaṅgasaṅginā vāyunā nīyamānānām aśucitvāśaṅkāyāṃ śucitvavidhir ayam | raśmyādisparśe tu śucir iti vākyārthaḥ | makṣikāgrahaṇam avarjanīyasparśānāṃ daṃśamaśakādīnām upalakṣaṇārtham | tathā vatsaḥ prasravaṇa ūdhaḥsthakṣīrasya stanāt pratyānayane śuciḥ | yamaḥ |</p>
<pre><code>āsanaṃ śayanaṃ yānaṃ strīmukhaṃ kutapaṃ kṣuram |

na dūṣayanti vidvāṃso yajñeṣu camasaṃ tathā ||

gaur aśvo vipruṣaś chāyā makṣikāḥ śalabhāḥ śukāḥ |

ajo hastīraṇacchatraṃ raśmayaś candrasūryayoḥ ||

bhūmir agnī rajo vāyur āpo dadhi ghṛtaṃ payaḥ |

sarvāṇy etāni śuddhāni sparśe medhyāni nityaśaḥ ||
</code></pre>
<p>śaṅkhaḥ: &ldquo;dhūmāgnirajāṃsi vāyuvīritāni suddhāni&rdquo; | brahmapurāṇe |</p>
<pre><code>svadārāṇāṃ ratau vaktraṃ śiśoś ca prasave śuci |
</code></pre>
<p>devalaḥ |</p>
<pre><code>ajāśvā mukhato medhyā gāvo medhyās tu pṛṣṭhataḥ |

taravaḥ puṣpitā medhyā brāhmaṇāś caiva sarvataḥ ||
</code></pre>
<p>śivadharmottare |</p>
<pre><code>vipro gaur makṣikā svedaḥ chāyāgniḥ sūryaraśmayaḥ |

rajo bhūr vāyur āpaś ca medhyāni sparśane sadā ||
</code></pre>
<p>tathā |</p>
<pre><code>snātaś ca vipraś cāsnātaś chāgagomakṣikās tathā |

duṣṭabhūmeś ca saṃlagnās teṣāṃ sūryāṃśumārutāḥ ||

caṇḍālapatitacchāyā sparśe duṣṭā tu no bhavet ||
</code></pre>
<p>tathā |</p>
<pre><code>śuddhau viprasya dvau pādau mārjārasya tu sarvadā ||
</code></pre>
<p>tathā |</p>
<pre><code>grāmayājī parvakāro bhṛtakādhyāpakas tathā |

vikrīṇāti ca yo vedaṃ tīrthayajñatapāṃsi ca ||
</code></pre>
<p><strong>[275]</strong>	ayājyayājī bhṛtako nityaṃ śūdropadeśakṛt |</p>
<pre><code>anyadoṣais tu rahitaḥ pūjyaḥ syād vedapāragaḥ ||
</code></pre>
<p>anyadoṣāḥ surāpānadayaḥ | tathā |</p>
<pre><code>caṇḍālapatitacchāyā sparśe duṣṭā tu no bhavet |

bhasma kṣaudraṃ suvarṇaṃ sadarbhāḥ kutapās tilāḥ ||
</code></pre>
<p>patitacaṇḍālayor gopucchparimitadeśād viprakṛṣṭadeśasthayoś chāyānugraho &lsquo;yam |</p>
<pre><code>apāmārgaśirīṣārkāḥ padmāny āmalakā maṇiḥ |

mālyāni sarṣapā dūrvāḥ sadā bhadrāḥ priyaṅgavaḥ ||

akṣatāḥsikatā lājā haridrā candanaṃ yavāḥ |

palāśakhadirāśvatthatulasīdhātakīvaṭāḥ ||

etāny āhuḥ pavitrāṇi brahmajñā havyakavyayoḥ |

pauṣṭikāni malaghnāni śodhanāni ca dehinām ||

teṣv āpo gośakṛn mṛc ca pavitrāṇi viśeṣataḥ |

aprāptavyavahāraś ca dūto dāronmukho vratī ||

makṣikāḥ satataṃ dhānā bhūmis toyaṃ hutāśanaḥ |

ātmaśayyāsanaṃ yānaṃ jāyāpatyaṃ kamaṇḍaluḥ ||
</code></pre>
<p>tathā |</p>
<pre><code>ajāvigomahiṣyaś ca na duṣyanti kadācana |

akaśmalaiḥ samiddho 'gnir durmanuṣyair adūṣitaḥ ||

sarveṣām apy aśaucānāṃ samarthaḥ śodhanāya saḥ |

dravyāṇām agnidagdhānāṃ medhyatvam upajāyate ||

jvālābhiḥ spṛṣṭamātrāṇāṃ śucitvaṃ niyataṃ bhavet |

agner vṛṣalabhuktasya grahaṇaṃ nāsty anāpadi ||

śvapākavṛṣalau bhoktuṃ brāhmaṇāgniṃ tu nārhataḥ |

vṛṣalāgner amedhyāgneḥ sūtakāgneś ca karhicit ||

patitāgneś citāgneś ca śiṣṭair grahaṇaṃ smṛtam ||
</code></pre>
<p>aprāptavyavahāro bālaḥ | vṛṣalaś caṇḍālaḥ | brahmapurāṇe |</p>
<pre><code>grāmād daṇḍaśataṃ muktvā (?) nagarāc ca caturguṇam |

bhūmiḥ sarvatra śuddhānyā yatra lepo na dēśyate ||. **[276]**
</code></pre>
<p>caturviṃśatyaṅgulo hastaḥ | hastacatuṣṭayaṃ daṇḍaḥ || 1.193 ||</p>
<pre><code>**ajāśvaṃ mukhato medhyaṃ na gaur na narajā malāḥ |**
</code></pre>
<p>ajā aśvāś cety ubhayaṃ mukhato mukhapradeśe medhyaṃ śuddham | gaur mukhapradeśe medhyā na bhavati | naraśarīrajā vasāśukrādayo malāḥ svarūpeṇaivāmedhyāḥ | bṛhaspatiḥ |</p>
<pre><code>pādau śucī brāhmaṇānām ajāśvasya mukhaṃ śuci |

gavāṃ pṛṣṭhāni medhyāni sarvagātrāṇi yoṣitām ||
</code></pre>
<p>yamaḥ |</p>
<pre><code>pṛṣṭhato gaur ajaḥ skandhe sarvato 'śvaḥ śucis tathā |

goḥ purīṣaṃ ca mūtraṃ ca sarvaṃ medhyam iti sthitiḥ ||
</code></pre>
<p>pṛṣṭhaśabdo &lsquo;tra mukhavyatiriktaviṣayaḥ | yad āha baudhāyanaḥ |</p>
<pre><code>mukhavarjaṃ tu gaur medhyā mārjāraś caṅkrame śuciḥ ||
</code></pre>
<p>ajāśvayor mukhaṃ saṃyogād dravyāntaraśodhakatvena medhyam ucyate | sparśamedhyatā tu tayoḥ sarvāṅgaviṣayaiva ||</p>
<pre><code>**panthānas tu viśudhyanti somasūryāṃśumārutaiḥ || 1.194 ||**
</code></pre>
<p>caṇḍālādispṛṣṭā api panthānaḥ somasūryaraśmibhir mārutena ca spṛṣṭāḥ śucayo bhavanti || 1.194 ||</p>
<pre><code>**mukhajā vipruṣo medhyās tathācamanabindavaḥ |**
</code></pre>
<p>**	śmaśru cāsyagataṃ dantasaktaṃ tyaktvā tataḥ śuciḥ || 1.195 ||**</p>
<p>mukhajā vipruṣo lālāyāḥ sūkṣmāḥ kaṇās tā amedhyā na bhavanti | tathācamanabindavaḥ | āsyagataṃ ca śmaśru nāmedhyam | dantasaktaṃ dantalagnaṃ yat kiṃcit tat tyaktvā pumāñ śuciḥ| vasiṣṭhaḥ: &ldquo;na mukhyā vipruṣa ucchiṣṭaṃ kurvanti | na ced aṅge nipatanti&rdquo; | manuḥ |</p>
<pre><code>spṛśanti bandavaḥ padau ya ācāmayataḥ parān |

bhaumikais te samā jñeyā na tair aprayato bhavet ||
</code></pre>
<p>āpastambaḥ: &ldquo;na śmaśrubhir ucchiṣṭo bhavati | antarāsye sadbhir yāvan na hastenopaspṛśati | ya āsyād bindavaḥ patanta upalabhyante teṣv ācamanaṃ vihitam | ye bhūmau na teṣv āca(cā)med ity eke&rdquo; | vasiṣṭhaḥ: &ldquo;na śmaśrugato lepaḥ&rdquo; iti | <strong>[277]</strong> ucchiṣṭaṃ karotīti śeṣaḥ | tathā |</p>
<pre><code>dantavad dantasakteṣu yac cāpy antarmukhe bhavet |

ācāntasyāvaśiṣṭaṃ syān nigirann eva tac chuciḥ ||
</code></pre>
<p>ācamananivṛttyartha evakāraḥ | gautamaḥ: &ldquo;dantaśliṣṭeṣu dantavad anyatra jihvābhimarśanāt prāk cyuter ity eke | cyuteṣv āsrāvavad vidyān nigirann eva tac chuciḥ&rdquo; | tataś ca dantasaktasya tyāganigaraṇayor vikalpaḥ | āsrāvo mukhodakam | śaṅkhaḥ: &ldquo;dantavad dantalagneṣu rasavarjam anyatra jihvābhimarśanāt&rdquo; | rasavarjaṃ rasopalambhavarjam ity arthaḥ | devalaḥ |</p>
<pre><code>bhojane dantalagnāni nirhṛtyācamanaṃ caret |

dantalagnam asaṃhāryaṃ lepaṃ manyeta dantavat ||

na tatra bahuśaḥ kuryād yatnam uddharaṇe punaḥ |

bhaved aśaucam atyarthaṃ tṛṇavedhād vraṇe kṛte ||
</code></pre>
<p>bhojanānantaraṃ dantalagnaṃ tyaktvācāmed bhojanād anyatra neti vyavasthā | bhojanānantaram api yad dantalagnam aśakyoddharaṇaṃ na taduddharṇe punaḥ punar yatitavyam | yatas tṛṇeṣīkayā dantamūle raktasrāvād aśaucabhūyastvam | atriḥ |</p>
<pre><code>madhuparke ca some ca apsu prāṇāhutīṣu ca |

nocchiṣṭasya bhaved doṣas tv atreś ca vacanaṃ yathā ||
</code></pre>
<p>madhuparkādiṣūcchiṣṭasya | mantrocāraviṣayam etat | ācamanaṃ tu somād anyatra kāryam eva | &ldquo;na somenocchiṣṭā bhavanti&rdquo; iti śrutis tannivartikā | ṣaṭtriṃśanmate |</p>
<pre><code>tāmbūle ca phale caiva bhuktasnehāvaśiṣṭake |

dantalagnasya saṃsparśe nocchiṣṭas tu bhaven naraḥ ||

tvagbhiḥ pattrair mūlapuṣpais tṛṇakāṣṭhamayais tathā |

sugandhibhis tathā dravyair nocchiṣṭas tu bhaved dvijaḥ || 1.195 ||

**snātvā pītvā kṣute supte bhukte rathyāpasarpaṇe |**
</code></pre>
<p>**	ācāntaḥ punar ācāmed vāso viparidhāya ca || 1.196 ||**</p>
<p>snānādiṣu kṛteṣu dvir ācāmet | panthānaś ca viśudhyantīti yad uktaṃ tac caṇḍālādispṛṣṭānāṃ teṣāṃ spraṣṭuḥ snānādinivṛttyartham | atra tu rathyāprasarpaṇamātre <strong>[278]</strong> dvirācamanaṃ vidhīyata ity avirodhaḥ | vāsoviparidhānaṃ punar adhovastranibandhanam | tathā ca baudhāyanaḥ: &ldquo;nīvīṃ visrasya paridhāyāpa upaspṛśet&rdquo; iti | nīvī paridhānagranthiḥ | āpastambaḥ: &ldquo;bhokṣyamāṇas tu prayato &lsquo;pi dvir ācāmet&rdquo; | precetāḥ: &ldquo;mūtrapurīṣotsarganiṣṭhyūtaśuktavākyābhidhāne punar upaspṛśet&rdquo; | śuktam anṛtam | paiṭhīnasiḥ: &ldquo;kāsaśvāsāgame catvāraśmaśānākrāntāv ācāntaḥ punar ācāmet&rdquo; | catu(tva)raś catuṣpathaḥ | ṣaṭtriṃśanmatāt |</p>
<pre><code>home bhojanakāle ca saṃdhyayor ubhayos tathā |

ācāntaḥ punar ācāmed anyatra tu sakṛt sakṛt ||
</code></pre>
<p>ācāntaḥ punar ācāmed ity anuvṛttau vasiṣṭhaḥ: &ldquo;oṣṭhau ca saṃspṛśya yatrālomakau&rdquo; | viṣṇuḥ: &ldquo;kṣutvā bhuktvā suptvā bhojanādhyayanepsuḥ pītvā niṣṭhīvya vāso viparidhāya rathyām ākramya kṛtamūtrapurīṣaḥ pañcanakhāsthyasnehaṃ spṛṣṭvā vācāmec caṇḍālamlecchasaṃbhāṣaṇe ca nābher adhastāt prabāhuṣu ca kāyikair malaiḥ surābhir madyair vopahato mṛttoyais tadaṅgaṃ prakṣālyātandritaḥ śudhyet&rdquo; | ācamyeti śeṣaḥ | prabāhuḥ karāgram | vākyāntarapratipannadvirācamananimittabhāvaiḥ svāpādibhiḥ sāhacaryād etāny api dvirācamananimittāni | vyāsaḥ |</p>
<pre><code>ācāntaḥ punar ācāmej japahomārjaneṣu ca |
</code></pre>
<p>japādiṣu kāryeṣv ity arthaḥ | āpastambaḥ: &ldquo;svapne kṣavathau śiṅghāṇikāsrvālambhe lohitasya keśānām agner gavāṃ brāhmaṇasya striyāś cālambhe mahāpathaṃ ca gatvāmedhyaṃ copaspṛśyāprayataṃ manuṣyaṃ nīvīṃ ca paridhāyopaspṛśet | ārdraṃ vā śakṛd oṣadhīr būmiṃ vā&rdquo; | kṣavathuḥ kṣutam | śiṅghāṇikā nāsā tasyā alomakapradeśālambhe | asru netrajalam | śakṛd gośakṛt | tathā ca baudhāyanaḥ: &ldquo;nīvīṃ visrasya paridhāyāp upaspṛśet | ārdraṃ tṛṇaṃ gomayaṃ bhūmiṃ vā spṛśet&rdquo; iti | upasparśanam ācamanam | <strong>[279]</strong> vasiṣṭhaḥ: &ldquo;ruditvācāntaḥ punar ācamet&rdquo; | brahmāṇḍapurānāt |</p>
<pre><code>niṣṭhīvane tathābhyaṅge bhuktvā viparidhāya va |

ucchiṣṭānāṃ ca saṃsparśe tathā pādāvasecane ||

ucchiṣṭasya ca saṃbhāṣād aśucyupahastasya ca |

saṃdeheṣu ca sarveṣu śikhāmokṣe tathaiva ca ||

vinā yajñopavītena nityam eva tv upaspṛśet ||
</code></pre>
<p>vinā yajñopavītenāvasthānam ācamananimittam |</p>
<pre><code>uṣṭrasyāvaśasaṃsparśe darśane cāntyavāsinām |

jihvā caiva saṃspṛśya dantasaktam upaspṛśet ||
</code></pre>
<p>avaśasaṃsparśaḥ pramādasaṃsparśaḥ | śakyaparihāraṃ dantasaktaṃ jihvayā spṛṣṭvopaspṛsed ity arthaḥ | mārkaṇḍeyapurāṇe |</p>
<pre><code>devārcanādikāryāṇi tathā gurvabhivādanam |

kurvīta samyag ācamya tadvad annabhujikriyām ||
</code></pre>
<p>hārītaḥ: &ldquo;strīśūdrocchiṣṭābhibhāṣaṇe mūtrapurīṣotsargadarśane | devatām abhigantukāma āca(cā)met&rdquo; | ṣaṭtriṃśanmatāt |</p>
<pre><code>mānuṣāsthi vasāṃ viṣṭhām ārtavaṃ mūtraretasī |

majjānaṃ śoṇitaṃ spṛṣṭvā parasya snānam ācaret ||

svāny etāni tu saṃspṛśya prakṣālyācamya śudhyati |

uttīryodakam ācāmed avatīrya tathaiva ca ||
</code></pre>
<p>hārītaḥ: &ldquo;suṣupsur ācāmet |</p>
<pre><code>rajakaś carmakṛc caiva vyādhajājopajīvinau |

nirṇejakaḥ saunikaś ca naṭaḥ śaulūṣakas tathā |

cakrī dhvajī vadhyaghātī grāmyakukkuṭasūkarau ||

ebhir yad aṅgaṃ spṛṣṭaṃ syāc chirovarjaṃ dvijātiṣu |

toyena kṣālanaṃ kṛtvā ācāntaḥ prayatā matāḥ ||
</code></pre>
<p>rajako vastrādīnāṃ rāgakartā | nirṇajakaś cailadhāvakaḥ | naṭo jātiviśeṣaḥ | anaṭo &lsquo;pi raṅgāvataraṇajīvī śaulūṣaḥ | padmapurāṇāt |</p>
<pre><code>japahomapradāneṣu pitṛpiṇḍodakeṣu ca |

samāpteṣv ācamed vipraḥ sarvavastuṣu cavaṇe ||
</code></pre>
<p><strong>[280]</strong>	varṇatrayasya saṃsparśād ācamya prayato bhavet |</p>
<pre><code>saṃsparśe pratilomānāṃ kriyātyāgo vidhīyate ||

kārukāṇāṃ ca saṃsparśe dvijasyācamanakriyā |

sparśe tu pratilomānāṃ prāṇāyāmo 'dhiko bhavet ||
</code></pre>
<p>karmaprayogakāla etat |</p>
<pre><code>vipro vipreṇa saṃspṛṣṭa ucchiṣṭena kathaṃcana |

ācamyaiva tu śuddhaḥ syād āpastambo 'bravīn muniḥ ||
</code></pre>
<p>smṛtyantaram |</p>
<pre><code>cared ācamanaṃ sparśe tatprāptipāpake dvijaḥ |

varṇānāṃ na brāhmaṇānāṃ pavitraṃ paramaṃ hi te || iti |
</code></pre>
<p>prajāpatiḥ |</p>
<pre><code>upakrame viśiṣṭasya karmaṇaḥ prayato 'pi san |

kṛtvā ca pitṛkarmāṇi sakṛd ācamya śudhyati ||
</code></pre>
<p>viśiṣṭaṃ vihitam | śātātapaḥ |</p>
<pre><code>aśuciṃ saṃspṛśed anya eka eva sa duṣyati |

utsṛṣṭo 'nyo na duṣtet tu sarvadravyeṣv ayaṃ vidhiḥ ||
</code></pre>
<p>parāśaraḥ |</p>
<pre><code>kṣute niṣṭhīvane caiva dantocchiṣṭe tathānṛte |

patitānāṃ ca saṃbhāṣe dakṣiṇe śravaṇaṃ spṛśet ||
</code></pre>
<p>vṛddhaśātātapaḥ |</p>
<pre><code>vātakarmaṇi niṣṭhīvya dantotsarge tathā kṣute |

patitasya ca saṃlāpe dakṣiṇaṃ śravaṇam spṛśet ||
</code></pre>
<p>vihitānuṣṭhānakālād anyatraitat | caturviṃśatimatāt |</p>
<pre><code>ikṣūny ambu phalaṃ mūlaṃ tāmbūlaṃ paya auṣadham |

bhakṣayitvāpi kartavyāḥ snānadānodakakriyāḥ ||
</code></pre>
<p>smṛtyantaram |</p>
<pre><code>drākṣādīni phalānīkṣūn payo mūlaṃ ghṛtaṃ dadhi |

tāmbūlam auṣadhaṃ patraṃ havir bhuktvāpi nācamet || 1.196 ||

**rathyākardamatoyāni spṛṣṭāny antyaśvavāyasaiḥ |**
</code></pre>
<p>**	mārutenaiva śudhyanti pakveṣṭakacitāni ca || 1.197 ||**</p>
<p>rathyāgatāḥ kardamāḥ | tathā toyāni | pakveṣṭakābhiś citāni gṛhādīni antyādispṛṣṭāni mārutenaiva śudhyanti | rathyā mārgaḥ | kardamaḥ paṅkaḥ | antyaś caṇḍālādiḥ | prasiddham anyat | <strong>[281]</strong></p>
<p>vyāsaḥ |</p>
<pre><code>rathyākardamatoyāni nāvaḥ pathitṛṇāni ca |

mārutenaiva śudhyanti pakveṣṭakacitāni ca ||
</code></pre>
<p>śaṅkhaḥ |</p>
<pre><code>rathyākardamatoyena ṣṭhīvanādyena vā tv atha |

nābher ūrdhvaṃ naraḥ spṛṣṭaḥ sadyaḥ snānena śudhyati ||
</code></pre>
<p>yamaḥ |</p>
<pre><code>sakardamaṃ tu varṣāsu praviśya grāmasaṃkaram |

jaṅghayor mṛttikās tisraḥ pādayor dviguṇāḥ smṛtāḥ ||
</code></pre>
<p>etac ca vākyadvayaṃ yatra kardame vyavasthitam amedhyaṃ rūpato gandhataś ca nopalabhyate tadviṣayam iti || 1.197 ||</p>
<p><strong>iti śrīvidyādharavaṃśaprabhavaśrīśilāhāranarendrajīmūtavāhanānvayaprasūta-</strong></p>
<p><strong>śrīmadaparādityadevaviracite yājñavalkīyadharmaśāstranibandhe &lsquo;parārke</strong></p>
<p><strong>dravyaśuddhiprakaraṇaṃ samāptam || 7 ||</strong></p>
<p><strong>atha saṭīkāyājñavalkyasmṛtau</strong></p>
<p><strong>dānaprakaraṇam (8)</strong></p>
<p><em>ato &lsquo;nantaraṃ dānaprakaraṇavidhiḥ | pātrāya goprabhṛti dātavyam iti vidhāsyati | tadarthaṃ pātrastutaye brāhmaṇānām eva pātratvāt tatpraśaṃsām āha |</em></p>
<pre><code>**tapas taptvā 'sṛjad brahmā brāhmaṇān vedaguptaye |**
</code></pre>
<p>**	tṛptyarthaṃ pitṛdevānāṃ dharmasaṃrakṣaṇāya ca || 1.198 ||**</p>
<p>brahmā tapas taptvā vedasaṃrakṣaṇāya devānāṃ pitṝṇāṃ ca tṛptyarthaṃ dharmapālanāya ca brāhmaṇān sasarja | atas te viśiṣṭakāraṇodbhavatvād ananyasādhyavedaguptyādiprayojanavattvāc ca praśastāḥ | tapaḥ sarvendriyajayaḥ || 1.198 ||</p>
<p><em>kiṃ ca</em> |</p>
<pre><code>**sarvasya prabhavo viprāḥ śrutādhyayanaśīlinaḥ |**
</code></pre>
<p>sarvasya pṛthvīgatasya vastunaḥ śrutādhyayanaśīlino brāhmaṇāḥ prabhavaḥ svāminaḥ | tathā ca manuḥ |</p>
<pre><code>brāhmaṇo jāyamāno vai pṛthivyām adhijāyate |

īśvaraḥ sarvabhūtānāṃ dharmakośasya guptaye ||
</code></pre>
<p><strong>[282]</strong>	sarvaṃ svaṃ brāhmaṇasyedaṃ yat kiṃcij jagatīgatam |</p>
<pre><code>śreṣṭhenābhijanenedaṃ sarvaṃ vai brāhmaṇo 'rhati || iti |
</code></pre>
<p>śrutaṃ gurutaḥ sāṅgopāṅgaśrutismṛtivākyārthāvadhāraṇam | adhyayanaṃ śrutyādipāṭhaḥ | śrutādhyayane śīlayanti samyag ācarantīty evaṃsvabhāvāḥ śrutādhyayanaśīlinaḥ | &ldquo;śālinaḥ&rdquo; iti pāṭhe tābhyāṃ ślāghamānāḥ ||</p>
<pre><code>**tebhyaḥ kriyāparāḥ śreṣṭhās tebhyo 'py adhyātmavittamāḥ || 1.199 ||**
</code></pre>
<p>tebhyaḥ śrutādhyayanamātropakṣīṇavyāpārebhyaḥ kriyāparā dharmānuṣṭhānapradhānāḥ | kriyāśabdo &lsquo;trādharmavarjanārtho &lsquo;pi | arthād eṣāṃ śrutādhyayanasiddhir na hi tadrahitāḥ kriyāparā bhavanti | tebhyaḥ kevaladharmibhyo brahmavidaḥ praśastatamāḥ || 1.199 ||</p>
<p><em>evaṃ brāhmaṇān praśasya pātralakṣaṇam āha |</em></p>
<pre><code>**na vidyayā kevalayā tapasā vāpi pātratā |**
</code></pre>
<p>**	yatra vṛttam ime cobhe tad dhi pātraṃ prakīrtitam || 1.200 ||**</p>
<p>vidyā svadharmabrahmaviṣayaṃ jñānaṃ tayā kevalayā taporahitayā tapasā vā svadharmānuṣṭhānarūpeṇa vidyārahitena pātratā na bhavati | yato yatra brāhmaṇe vṛttam ācāralakṣaṇam asti vidyātapasī ca staḥ, tatpātraṃ maharṣibhiḥ prakīrtitam | dātāraṃ pāpāt tārayatīti pātram | ata eva manuḥ |</p>
<pre><code>dānaṃ dharmaṃ niṣeveta nityam aiṣṭikapauṣṭikam |

parituṣṭena bhāvena pātram āsādya śaktitaḥ ||

yat kiṃcid api dātavyaṃ yācitenānasūyatā |

utpatsyate hi tat pātraṃ yat tārayati sarvataḥ ||
</code></pre>
<p>vasiṣṭhaḥ |</p>
<pre><code>svādhyāyāḍhyaṃ yonimantaṃ praśāntaṃ vaitānasthaṃ pāpabhīruṃ bahujñam | 

strīṣu kṣāntaṃ dhārmikaṃ gośaraṇyaṃ vrataiḥ klāntaṃ tādṛśaṃ pātram āhuḥ | 
</code></pre>
<p>yonimān kulīnaḥ |</p>
<pre><code>ye kṣāntadāntāḥ śrutapūrṇakarṇā jitendriyāḥ prāṇivadhān nivṛttāḥ |

pratigrahe saṃkucitā gṛhasthās te brāhmaṇās tārayituṃ samarthāḥ ||
</code></pre>
<p>dāne vyāsaḥ |</p>
<pre><code>mātāpitṛṣu yad dattaṃ bhrātṛsvasṛsutāsu ca |

jāyātmajeṣu yad dattaṃ so 'nindyaḥ svargasaṃkramaḥ ||

pituḥ śataguṇaṃ dānaṃ sahasraṃ mātur ucyate |

anantaṃ duhitur dānaṃ sodare dattam akṣayam || iti | **[283]**
</code></pre>
<p>vacanaprāmānyān mātṛprabhṛtibhyo vidyāhīnebhyo &lsquo;pi vakṣyamāṇaṃ gobhūtaprabhṛti dātavyam avaśyam | tathā ca manuḥ |</p>
<pre><code>śaktaḥ parajane dātā svajane duḥkhajīvini |

madhvāpāto viṣāsvādaḥ sa dharmapratirūpakaḥ ||

bhṛtyānām uparodhena yaḥ karoty aurdhvadaihikam |

tad bhavaty asukhodarkaṃ jīvato 'sya mṛtasya ca ||
</code></pre>
<p>aurdhvadaihikam āmuṣmikaphalaṃ karma | udarko &lsquo;ntaḥ | dakṣaḥ |</p>
<pre><code>dayām uddiśya yad dānam apātrebhyo 'pi dīyate |

dīnāndhakṛpaṇebhyaś ca tad ānantyāya kalpate ||
</code></pre>
<p>śātātapaḥ |</p>
<pre><code>saṃnikṛṣṭam adhīyānaṃ vyatikrāmati yo dvijaḥ |

bhojane caiva dāne ca sa hanyāt saptamaṃ kulam ||
</code></pre>
<p>bhaviṣyatpurāṇam |</p>
<pre><code>yas tv āsannam atikramya brāhmaṇaṃ patitād ṛte |

dūrasthaṃ bhojayen mūḍho guṇāḍhyaṃ narakaṃ vrajet ||

tasmān nātikramet prājño brāhmaṇān prātiveśmikān |

saṃbandhinas tathā sarvān dauhitraṃ viṭpatiṃ tathā ||

bhāgineyaṃ viśeṣeṇa tathā bandhūn gṛhādhipa |

nātikrāmen naras tv etān mūrkhān api ca gopate ||

atikramya mahāraudraṃ rauravaṃ narakaṃ vrajet ||
</code></pre>
<p>prātiveśmikaḥ samīpagṛhavartī | viṭpatir jāmātā | mahābhārate |</p>
<pre><code>tadbhaktās tadhanā rājaṃs tadgṛhāś tadvyapāśrayāḥ |

arthinaś ca bhavanty arthe teṣu dattaṃ mahāphalam ||
</code></pre>
<p>arthī dhanaviṣaya ity arthaḥ |</p>
<pre><code>kṛtasarvasvaharaṇā nirdoṣāḥ prabhaviṣṇubhiḥ |

spṛhayanti suguptānāṃ teṣu dattaṃ mahāphalam ||
</code></pre>
<p>prabhaviṣnubhir balibhiḥ kṛtasarvasvaharaṇā ity arthaḥ |</p>
<pre><code>hṛtasvā hṛtadārāś ca ye viprā deśaviplave |

arthārtham upagacchanti teṣu dattaṃ mahāphalam ||

tapasvinas taponityās tathā bhikṣavarāś ca ye |
</code></pre>
<p><strong>[284]</strong>	arthinaḥ kecid icchanti teṣu dattaṃ mahāphalam ||</p>
<p>dakṣaḥ |</p>
<pre><code>vyasanāpdṛṇārthaṃ ca kuṭumbārthaṃ ca yācate |

evam anviṣya dātavyaṃ sarvadāneṣv ayaṃ vidhiḥ ||

śīlaṃ saṃvāsato jñeyaṃ śaucaṃ saṃvyavahārataḥ |

prajñā saṃkathayā jñeyā tribhiḥ pātraṃ parīkṣyate ||
</code></pre>
<p>saṃvartaḥ |</p>
<pre><code>śrotriyāya daridrāya arthine ca viśeṣataḥ |

yad dānaṃ dīyate tasmai tad dānaṃ śubhakārakam ||
</code></pre>
<p>devalaḥ |</p>
<pre><code>mātraś ca brāhmaṇaś caiva śrotriyaś ca tataḥ param |

anūcānas tathā bhrūṇa ṛṣikalpa ṛṣir muniḥ ||

ity ete 'ṣṭau samuddiṣṭā brāhmaṇāḥ prathamaṃ śrutau ||

tebhyaḥ paraḥ paraḥ śreṣṭho vidyāvṛtto viśeṣataḥ |

brāhmaṇānāṃ kule jāto jātimātro yadā bhavet ||

anapetaḥ kriyāhīno mātra ity abhidhīyate |

ekoddeśam atikramya vedasyādānavān ṛjuḥ ||

sa brāhmaṇa iti prokto nibhṛtaṃ satravān ghṛṇī |

ekāṃ śākhāṃ sakalpāṃ ca ṣaḍbhir aṅgair adhītya ca ||

ṣaṭkarmanirato vipraḥ śrotriyo nāma dharmavit |

vedavedāṅgatattvajñaḥ śuddhātmā pāpavarjitaḥ ||

śeṣaṃ śrotriyavat prāptaḥ so 'nūcāna iti smṛtaḥ ||
</code></pre>
<p>seṣaṃ lakṣaṇaṃ ṣaṭkarmaniratatvaṃ śrotriyasyeva yaḥ prāptaḥ so &lsquo;nūcāna ity arthaḥ |</p>
<pre><code>anūcānaguṇopeto yajñasvāhyāyayantritaḥ |

bhrūṇa ity ucyate prājñaiḥ śeṣabhojī jitendriyaḥ ||
</code></pre>
<p>śeṣaṃ bhṛtyādibhuktaśeṣam |</p>
<pre><code>laukikaṃ vaidikaṃ caiva sarvaṃ jñānam avāpya yaḥ |

āśramastho vaśī nityam ṛiṣikalpa iti smṛtaḥ ||

ūrdhvaretās tapasy ugro niyatāśī tv asaṃśayī |

śāpānugrahayoḥ śaktaḥ satyasaṃdho bhaved ṛṣiḥ ||

nivṛttaḥ sarvatattvajñaḥ kāmakrodhavivarjitaḥ |

dhyānastho niṣkriyo dāntas tulyamṛtkāñcano muniḥ ||

evam anvayavidyābhyāṃ vṛttena ca smucchritaḥ |

triśuklā nāma viprendrāḥ pūjyante savanādiṣu ||
</code></pre>
<p>anvayādīni trīṇi śuklāni śuddhāni yeṣāṃ te triśuklāḥ | savanaṃ somayāgaḥ | vasiṣṭhaḥ |</p>
<pre><code>yaṃ na santaṃ na cāsantaṃ nāśrutaṃ na bahuśrutam |

na suvṛttaṃ na durvṛttaṃ veda kaścit sa brāhmaṇaḥ ||

yogas tapo dayā dānaṃ satyaṃ śaucaṃ śrutaṃ ghṛṇā |

vidyā vijñānam āstikyam etad brāhmaṇalakṣaṇam ||
</code></pre>
<p>tathā |</p>
<pre><code>kiṃcid vedamayaṃ pātraṃ kiṃcit pātraṃ tapomayam |

pātrāṇām adhikaṃ pātraṃ śūdrānnaṃ yasya nodare || 1.200 ||
</code></pre>
<p><em>idānīṃ deyadravyeṇa pātreṇa viśiṣṭadānavidhim apātre dānaniṣedhaṃ cāha</em> |</p>
<pre><code>**gobhūtilahiraṇyādi pātre dātavyam arcitam |**
</code></pre>
<p>**	nāpātre viduṣā kiṃcid ātmanaḥ śreya icchatā || 1.201 ||**</p>
<p>pratyekaṃ goprabhṛtidravyam ātmanaḥ śreyaḥ priyaṃ svargādikam icchatārcayitvā pātrāya pradeyam | ādiśabdena śastrāntaroktam annādideyaṃ saṃgṛhṇāti | apātradānāt pratyavāyodayaṃ viduṣā jānatā kiṃcid apy apātrāya na deyam | pātrāya dātavyam itividhisāmarthyād evāpātre na deyam iti  niṣedhe siddhe pṛthaṅniṣedham ārabhamāṇo mukhyapātrāsaṃbhave pratiṣiddhavarjasya pātratāstīti jñāpayati | atra cāpātraśabdo na pātrād anyad apātram āha kiṃ tu pātraviruddham | yasya ca pātratvaṃ pratiṣiddhaṃ tat tadviruddham | yebhyo na deyaṃ tān āha manuḥ |</p>
<pre><code>na vāry api prayacchet tu baiḍālavratike dvije |

na bakavratike pāpe nāvedavidi dharmavit ||

triṣv apy eteṣu dattaṃ hi vidhināpy arjitaṃ dhanam |

dātur bhavaty anarthāya paratrādatur eva ca ||
</code></pre>
<p>anarthaḥ pratyavāyaḥ |</p>
<pre><code>yaḥ kāraṇaṃ puraskṛtya vratacaryā niṣevate |

pāpaṃ vratena saṃchādya baiḍālaṃ nāma tad vratam ||
</code></pre>
<p>kāraṇaṃ dharmam ity arthaḥ | vrataṃ prāyaścittam |</p>
<pre><code>pratigṛhyāśramaṃ yas tu sthitvā tatra na tiṣṭhati |

āśramasya viropena baiḍālaṃ nāma tad vratam ||
</code></pre>
<p><strong>[286]</strong>	avratānām amantrāṇāṃ jātimātropajīvinām |</p>
<pre><code>teṣāṃ pratigrahād doṣo na śilā tārayec chilām ||

apaviddhāgnihotrasya guror vipriyakāriṇaḥ |

draviṇaṃ naiva dātavyaṃ satataṃ pāpakāriṇaḥ ||

na pratigraham arhanti vṛṣalādhyāpakā dvijāḥ |

śūdrasyādhyāpanād vipraḥ pataty atra na saṃśayaḥ ||
</code></pre>
<p>vasiṣṭhaḥ |</p>
<pre><code>upakrandati dātāraṃ gaur aśvaḥ kāñcanaṃ mahī |

aśrotriyasya viprasya hastau dṛṣṭvā nirākṛteḥ ||
</code></pre>
<p>dakṣaḥ |</p>
<pre><code>dhūrte chadmani malle ca kuvidye kitave śaṭhe |

cāṭacāraṇacaureṣu dattaṃ bhavati niṣphalam ||
</code></pre>
<p>vyāsaḥ |</p>
<pre><code>ūṣare vāpite bījaṃ yac ca bhasmani hūyate |

kriyāhīneṣu yad dattaṃ na ca tat pretya no iha ||
</code></pre>
<p>vṛddhamanuḥ |</p>
<pre><code>pātrabhūto 'pi yo vipraḥ pratigṛhya pratigraham |

asatsu viniyuñjīta tasmai deyaṃ na kiṃcana ||

saṃcayaṃ kurute yaś ca pratigṛhya samantataḥ |

dharmārthaṃ nopayuṅkte ca na taṃ taskaram arcayet ||
</code></pre>
<p>yamaḥ |</p>
<pre><code>yasya vedaś ca vedī c vicchidyete tripauruṣam |

sa vai durbrāhmaṇo nāma yaś caiva vṛṣalīpatiḥ ||
</code></pre>
<p>vasiṣṭhaḥ |</p>
<pre><code>udakyānvāsate yeṣāṃ ye ca kecid anagnayaḥ |

kulaṃ cāśrotriyaṃ yeṣāṃ sarve te śūdradharmiṇaḥ ||
</code></pre>
<p>manuḥ |</p>
<pre><code>samam abrāhmaṇe dānaṃ dviguṇaṃ brāhmaṇabruve |

sahasraguṇam ācārye anantaṃ vedapārage ||
</code></pre>
<p>samaṃ yāvad dhanaṃ tāvat tasya phalam ity arthaḥ | śātātapaḥ |</p>
<pre><code>neṣṭaṃ devalake dattam apratiṣṭhaṃ ca vārduṣau |

yac ca nirṇejake dattaṃ niṣphalāśaṃ vidhīyate ||

yaś ca liṅgyucitāṃ vṛttim aliṅgebhyaḥ prayacchati |

ghorāyāṃ brahmahatyāyāṃ pacyate nātra saṃśayaḥ ||

abrāhmaṇāś ca ṣaṭ proktā ṛṣiḥ śātātapo 'bravīt |

ādyo rājāśrayas teṣāṃ dvitīyaḥ krayavikrayī ||
</code></pre>
<p><strong>[287]</strong>	tṛtīyo bahuyājyaḥ syāc caturtho grāmayājakaḥ |</p>
<pre><code>pañcamas tu bhṛtas teṣāṃ grāmasya nagarasya ca ||

anāgatāṃ tu yaḥ pūrvāṃ sādityāṃ caiva paścimām |

nopāsīta dvijaḥ saṃdhyāṃ sa ṣaṣṭho 'brāhmaṇaḥ smṛtaḥ ||
</code></pre>
<p>vyāsaḥ |</p>
<pre><code>brahmabījasamutpanno mantrasaṃskāravarjitaḥ |

jātimātropajīvī ca bhaved abrāhmaṇaḥ sa tu ||

garbhādhānādibhir yuktas tathopanayanena ca |

na karmakṛn na cādhīte sa bhaved brāhmaṇabruvaḥ ||
</code></pre>
<p>yat tu bṛhaspatinoktam:</p>
<pre><code>śūdre samaguṇaṃ dānaṃ vaiśye taddviguṇaṃ smṛtam |

kṣatriye triguṇaṃ dānaṃ brāhmaṇe ṣaḍguṇaṃ smṛtam ||
</code></pre>
<p>iti, tad annadānaviṣayam, &ldquo;kṛtānnam itare&rdquo; iti gautamavacanāt | kṛtānnaṃ pakvānnam | itare kṣatriyādayaḥ | manuḥ |</p>
<pre><code>anarhate yad dadāti na dadāti yad arhate |

arhānarhāparijñānād dhanād dharmāc ca hīyate || iti |
</code></pre>
<p>atra sāmānyato gavādinā deyena pātre dānena viśiṣṭaṃ dānaṃ vihitaṃ tatra dānaśabdārthaṃ tasya cāvāntaraviśeṣān āha devalaḥ |</p>
<pre><code>arthānām udite pātre śraddayā pratipādanam |

dānam ity abhinirdiṣṭaṃ vyākhyānaṃ tasya vakṣyate ||
</code></pre>
<p>arthā deyadravyāṇi teṣāṃ pratipādanaṃ nāma pātraṃ prati svasvābhibhāvāpādanaparyantas tyāgaḥ |</p>
<pre><code>dvihetu ṣaḍadhiṣṭhānaṃ ṣaḍaṅgaṃ ṣaḍvipākayuk |

catuṣprakāraṃ trividhaṃ trināśaṃ dānam ucyate ||
</code></pre>
<p>tatra dvihetukatvam āha |</p>
<pre><code>nālpatvaṃ vā bahutvaṃ vā dānasyābhyudayāvaham |

śraddhā śaktiś ca dānānāṃ ṣaḍetāni pracakṣate ||

pātrebhyo dīyate nityaṃ vṛddhikṣayakarau hi tau ||
</code></pre>
<p>eko vāśabda ivārthe dvitīyaḥ samuccaye | yathā nālpatvaṃ dānābhyudayasya kāraṇaṃ tathā na bahutvam api kiṃ tu śraddhāśaktī | śaktir audāryam apaścāttāpaś ca | ṣaḍadhiṣṭhānatvam āha |</p>
<p><strong>[288]</strong>	dharmam arthaṃ kāmaṃ ca vrīḍāharṣabhayāni ca |</p>
<pre><code>adhiṣṭhānāni dānānāṃ ṣaḍ etāni pracakṣate ||

pātrebhyo dīyante dānam anapekṣya prayojanam |

kevalaṃ tyāgabuddhyā yad dharmadānaṃ tad ucyate ||

proyojanam anapekṣyaiva prasaṅgād yat pradīyate |

tad arthadānam ity āhur vaidikaṃ phalahetukam ||

strīpānamṛgayākṣāṇāṃ prasaṅgād yad pradīyate 

anarheṣu ca rāgeṇa kāmadānaṃ tad ucyate ||

saṃsadi vrīḍayāśrutya yo 'rtho 'rthibhyaḥ prayācitaḥ |

pradīyate cet tad dānaṃ vrīḍādānam iti smṛtam ||

dṛṣṭvā priyāṇi śrutvā ca harṣavad yat pradīyate |

harṣadānam iti prāhur dānaṃ tad dharmacintakāḥ ||

akrośān arthahiṃsānāṃ pratīkārāya yad bhayāt |

dīyate tāpakartṛbhyo bhayādānaṃ (?) tad ucyate ||
</code></pre>
<p>ṣaḍaṅgatvam āha |</p>
<pre><code>dātā pratigrahītā ca śraddhā daivaṃ ca dharmayuk |

deśakālau ca dānānām aṅgāny etāni ṣaḍ viduḥ ||

apāparogī dharmātmā ditsur avyasanaḥ śuciḥ |

anindyājīvakarmā ca ṣaḍbhir dātā praśasyate ||

triśuklaḥ kṛśavṛttiś ca ghṛṇāluḥ sakalendriyaḥ |

vimukto yonidoṣebhyo brāhmaṇaḥ pātram ucyate ||
</code></pre>
<p>triśulko vyākhyātaḥ |</p>
<pre><code>saumukhādyabhisaṃprītir arthināṃ darśane sadā |

satkṛtiś cānasūyā ca tadā śraddheti kīrtyate ||

aparābādham akleśaṃ svayaṃ yenārjitaṃ dhanam |

svalpaṃ vā vipulaṃ vāpi deyam ity abhidhīyate ||

yady atra durlabhaṃ dravyaṃ yasmin kāle 'pi vā punaḥ |

dānādau deśakālau tau syātāṃ śreṣṭhau na cānyathā ||

avasthādeśakalānāṃ pātradātroś ca saṃpadā |

hīnaṃ vāpi bhaec chreṣṭhaṃ śreṣṭhaṃ vāpy anyathā bhavet || **[289]**
</code></pre>
<p>ṣaḍvipākatvam āha |</p>
<pre><code>duṣphalaṃ niṣphalaṃ hīnaṃ tulyaṃ vipulam akṣayam |

ṣaḍvipākayug uddiṣṭaṃ ṣaḍ etāni vipākataḥ ||

nāstikas tena hiṃsrebhyo 'varāya patitāya ca |

piśunabhrūṇahartṛbhyāṃ pradattaṃ duṣphalaṃ bhavet ||
</code></pre>
<p>avaraḥ kṣatriyādiḥ |</p>
<pre><code>mahad apy aphalaṃ dānaṃ śaddhayā parivarjitaḥ |

parabādhakaraṃ dānaṃ param apy ūnatāṃ vrajet ||

yathoktam api yad dattaṃ cittena kaluṣeṇa tu |

tat tu saṃkalpadoṣeṇa dānaṃ tulyaphalaṃ bhavet ||

yathoktaiḥ sakalaiḥ ṣaḍbhir dānaṃ syād vipulodayam |
</code></pre>
<p>udayaḥ phalam |</p>
<pre><code>anukrośavaśād dattaṃ dānam akṣayatāṃ vrajet ||
</code></pre>
<p>anuśrośo dayā | dīyata iti dānaṃ gavādi | dhruvādicatuṣprakāram āha |</p>
<pre><code>dhruvam ājasrikaṃ kāmyaṃ naimittikam iti kramāt |

vaidiko dānamārgo 'yaṃ caturdhā varṇyate dvijaiḥ ||

prapārāmataḍākādi sarvakāmaphalaṃ dhruvam |

tad ājasrikam ity āhur dīyate yad dine dine ||

apatyavijayaiśvaryastrībālārthaṃ yad iṣyate |

icchāsaṃsthaṃ tu tad dānaṃ kāmyam ity abhidhīyate ||

kālāpekṣaṃ kriyāpekṣam arthāpekṣam iti smṛtam |

tridhā naimittikaṃ proktaṃ sahomaṃ homavarjitam ||
</code></pre>
<p>trividhatvam āha |</p>
<pre><code>navottamāni catvāri madhyamāni vidhānataḥ |

adhamānīti śeṣāṇi trividhatvam idaṃ viduḥ ||

annaṃ dadhi madhu trāṇaṃ gobhūrukmāśvahastinaḥ |

dānāny uttamadānāni uttamadravyadānataḥ ||

vidyā cācchādanavāsaparibhogauṣadhāni ca |

dānāni madhyamānīti madhyamadravyadānataḥ ||

upānatpreṅkhayānāni chatrapātrāsanāni ca |

dīpakṣṭhaphalādīni caramaṃ bahuvārṣikam ||
</code></pre>
<p><strong>[290]</strong>	bahutvād arthajātānāṃ saṃkhyāseṣeṣu neṣyate |</p>
<pre><code>adhamāny avaśiṣṭāni sarvanānāy ato viduḥ ||
</code></pre>
<p>vināśitvam āha |</p>
<pre><code>iṣṭaṃ dattam adhītaṃ vā praṇaśyaty anukīrtanāt |

ślādhānuśocanābhyāṃ ca bhagnatejo vipadyate ||

tasmād ātmakṛtaṃ puṇyaṃ na vṛthā parikīrtayet |

uktavantam iti prāhus tam evaṃ kṛtavedanam ||

evaṃ sarvaguṇopetam uktadoṣair vivarjitam |

kāmadhugdhenuvaddānaṃ phalaty ātmepsitaṃ phalam ||

iha kīrtiṃ ca dānākhyāṃ sphītān bhogāṃs triviṣṭape |

dānaśraddhāṃ tṛtīye ca janmani prasavottame ||

anyāyādhigatāṃ dattvā sakalāṃ pṛthivīm api |

śraddhāvarjam apātrāya na kāṃcid bhūtim āpnuyāt ||

pradāya śākamuṣṭiṃ vā śraddhābhaktisamudyatām |

mahate pātrabhūtāya sarvābhyudayam āpnuyāt ||
</code></pre>
<p>manuḥ |</p>
<pre><code>śraddhayeṣṭaṃ ca pūrtaṃ ca nityaṃ kuryāt prayatnataḥ |

śraddhākṛte hy akṣaye te bhavataḥ svāgatair dhanaiḥ ||
</code></pre>
<p>mahābhāratam |</p>
<pre><code>ekāgnikarma havanaṃ tretāyāṃ yac ca hūyate |

antarvedyāṃ ca yad dānam ity abhidhīyate ||

vāpīkūpataḍākāni devatāyatanāni ca |

annapradānam ārāmaḥ pūrtam ity abhidhīyate ||
</code></pre>
<p>nāradaḥ |</p>
<pre><code>ātithyaṃ vaiśvadevaś ca iṣṭam ity abhidhīyate |

puṣkariṇyas tathā vāpyo devatāyatanāni ca ||

annapradānam ārāmaḥ pūram ity abhidhīyate |

dvādaśyāṃ caiva yad dānaṃ pūrtam ity abhidhīyate ||
</code></pre>
<p>anena cādiśabdena yajñadakṣiṇādānād dānāntaraṃ gṛhyate |</p>
<pre><code>iṣṭāpūrtau dvijātīnāṃ dharmaḥ sāmānya ucyate |

adhikārī bhavec chūdraḥ pūrte dharme na vaidike ||
</code></pre>
<p>manuḥ |</p>
<pre><code>yo 'rcitaṃ pratigṛhṇāti dadāty arcitam eva tu |

tāv ubhau gacchataḥ svargaṃ narakaṃ ca viparyaye || **[291]**
</code></pre>
<p>yamaḥ |</p>
<pre><code>dānaṃ hi bahumānād yo guṇavadbhyaḥ prayacchati |

sa tu pretya dhanaṃ labdhvā putrapautraiḥ sahāśnute ||
</code></pre>
<p>bahumāna ādaraḥ |</p>
<pre><code>paraṃ cānupahanyeha dānaṃ datvā vicakṣaṇaḥ |

sukhodayaṃ sukhodarkaṃ pretya vai labhate dhanam ||
</code></pre>
<p>āpastambaḥ: &ldquo;sarvāṇy udakapūrvāṇi dānāni&rdquo; || 1.201 ||</p>
<p><em>na kevalam apātrāya na deyaṃ kiṃ tu tena na pratigrāhyam apīty āha |</em></p>
<pre><code>**vidyātapobhyāṃ hīnena naiva grāhyāḥ pratigrahaḥ |**
</code></pre>
<p>**	gṛhṇan pradātāram adho nayaty ātmānam eva ca || 1.202 ||**</p>
<p>vidyātapobhyāṃ hīnena pātralakṣaṇarahitena | pratigṛhyata iti pratigrahaḥ | sa na grāhyaḥ | yato vidyādirahitaḥ pratigṛhṇan dātāram ātmānaṃ ca narakaṃ nayati || 1.202 ||</p>
<pre><code>**dātavyaṃ pratyahaṃ pātre nimitteṣu viśeṣataḥ |**
</code></pre>
<p>**	yācitenāpi dātavyaṃ śraddhāpūtaṃ ca śaktitaḥ || 1.203 ||**</p>
<p>pratyaham anuditaṃ pātre dātavyam | nimitteṣu saṃkrāntyādiṣu tu viśeṣata ādareṇa dātavyam | yācitena dātavyam apiśabdād ayācitena ca | tatrāyācitadānaṃ praśastatamam | tathā ca śātātapaḥ |</p>
<pre><code>abhigamya tu yad dānaṃ yat tu dānam ayācitam |

vidyate sāgarasyāntas tasyānto naiva dṛśyate ||
</code></pre>
<p>tathā |</p>
<pre><code>gatvā yad dīyate dānaṃ tad anantaphalaṃ smṛtam | |

 sahsraguṇam āhūte yācite tu tadardhakam ||
</code></pre>
<p>pātre śraddhāpūtaṃ śaktita iti ca prativākyaṃ saṃbadhyate | dānanimittaṃ kālaḥ kriyārtha ity uktaṃ devalena: &ldquo;kālāpekṣaṃ kriyāpekṣam&rdquo; ityādinā | tatra kālo vidhīyate pratyaham ityādināharmātram | anena ca rātrir vyudasyate | nimitteṣv ity anena kālaviśeṣā ayanādayo nirdiśyante | tathā ca śātātapaḥ |</p>
<pre><code>ayanādau sadā deyaṃ dravyam iṣṭaṃ gṛhe tu yat |

ṣaḍaśītimukhe caiva vimukhe candrasūryayoḥ ||
</code></pre>
<p>vimokṣe vartamānayor na tu muktayor ity arthaḥ, &ldquo;uparāge tu tatkālam&rdquo; iti vasiṣṭhavacanāt | vyāsaḥ |</p>
<pre><code>saṃkrāntau yāti dattāni havyakavyāni dātṛbhiḥ |

tāni nityaṃ dadāty arkaḥ punar janmani janmani ||

śatam indukṣaye dānaṃ sahasraṃ tu dinakṣaye |

viṣuve śatasāhsraṃ vyatīpāte tv anantakam ||
</code></pre>
<p>saṃvartaḥ |</p>
<pre><code>ayaneṣu ca yad dattaṃ ṣaḍaśītimukheṣu ca |

candrasūryoparāge vā dattaṃ bhavati cākṣayam ||
</code></pre>
<p>indukṣaye &lsquo;māvasyāyām |</p>
<pre><code>ekasmin sāvane tv ahni tithīnāṃ tritayaṃ yadā |

tadā dinakṣayaḥ proktas tatra sāhasrikaṃ phalam ||
</code></pre>
<p>vasiṣṭhaḥ |</p>
<pre><code>mṛgakarkaṭasaṃkrāntī dve tūdagdakṣiṇāyane | 
</code></pre>
<p>mṛgo makaraḥ |</p>
<pre><code>viṣuve ca tulāmeṣe tayor madhye tato 'parāḥ |

vṛṣavṛścikakumbheṣu siṃhe caiva yadā raviḥ ||

etad viṣṇupadaṃ nāma viṣuvādadhikaṃ phalam |

kanyāyāṃ mithune mīne dhanuṣy api raver gatiḥ ||

ṣaḍaśītimukhī proktā ṣaḍaśītiguṇā phalaiḥ |

atītānāgate puṇye dve tūdagdakṣiṇāyane |

uparāge tu tatkālam atīte cottarāyaṇe ||
</code></pre>
<p>parvakālas tu sarvasaṃkrāntiṣu prāg ūrdhvaṃ ca bhavati | ata eva vasiṣṭhenaiva vyavasthoktā |</p>
<pre><code>triṃśatkarkaṭake nāḍyo makare viṃśatiḥ smṛtāḥ |

vartamāne tulameṣe nāḍyas tūbhayato daśa || iti |
</code></pre>
<p>atra vartamāna ubhatata iti ca sarvair eva karkaṭādibhiḥ saṃbadhyate, sākāṅkṣatvāviśeṣāt | tadviśeṣe caikasya pāṭhasaṃnidhir nānvayaniyāmako &lsquo;varjanīyatvenānyathāsiddhatvāt |</p>
<pre><code>ṣaḍaśītyāṃ vyatītāyāṃ ṣaṣṭir uktās tu nāḍikāḥ |
</code></pre>
<p>phalabhūyastvābhiprāyam etat | ata eva ṣaḍaśītimukhe &lsquo;pi pūrvam api parvakālam āha |</p>
<pre><code>viṣṇupadyāṃ dhanurmīnanṛyukkanyāsu vai yadā |

pūrvottaragatai rātrau yadā saṃkramaṇaṃ bhavet ||
</code></pre>
<p><strong>[293]</strong>	pūrvottarāgatai rātrau bhāgaiḥ saṃkramaṇaṃ bhavet |</p>
<pre><code>pūrvāhṇe pañca nāḍyas tu puṇyāḥ proktā manīṣibhiḥ ||

aparāhṇe tu pañcaiva śraute smārte ca karmaṇi || iti |
</code></pre>
<p>anena ṣaḍaśītyāṃ saṃkrāntyāṃ pūrvarātrer bhāvinyām aparāhṇe saṃkrāntikāryaṃ kartavyam ity ucyate | nṛyug mithunarāśiḥ |</p>
<pre><code>puṇyākhyā viṣṇupadyāṃ ca prāk paścād api ṣoḍaśa |

ahni saṃkramaṇe puṇyam ahaḥ kṛtsnaṃ prakīrtitam ||

rātrau saṃkramaṇe proktaṃ dinārdhaṃ snānadānayoḥ |

ardharātrād adhas tasmin madhyāhnasyopari kriyā ||

ūrdhvaṃ saṃkramaṇe cordhvam udayāt praharadvayam |

pūrṇe ced ardharātre tu yadā saṃkramate raviḥ ||

prāhur dinadvayaṃ puṇyaṃ muktvā makarakarkaṭau ||
</code></pre>
<p>atra ceyaṃ vyavasthā — pūrvarātrasaṃkramaṇe pūrvasyāhna uttarārdhe snānādikaṃ kāryam aparatra saṃkramaṇe tūttarasyāhnaḥ pūrvāhṇe | yat tu vacanam,</p>
<pre><code>rāhudarśanasaṃkrāntivivāhātyayavṛddhiṣu |

snānadānādikaṃ kuryān niśi kāmyavrateṣu ca ||
</code></pre>
<p>iti, tan makarakarkaṭasaṃkrāntiviṣayam, &ldquo;muktvā makarakarkaṭau&rdquo; iti vacanāt | anena vacanenāyanadvaya eva rātrau snānādy anugṛhyate | &ldquo;rātrau snānaṃ na kurvīta&rdquo; iti neṣedhaḥ saṃkrāntyantare bhavaty eva | yat tu,</p>
<pre><code>triṃśatkarkaṭake puṇyaṃ makare viṃśatis tathā |

bhaviṣyaddakṣiṇe puṇyam atīte cottarāyaṇe ||
</code></pre>
<p>iti, tat puṇyātiśayapratipādanārtham | na punar niyamārtham | ata eva,</p>
<pre><code>madhye viṣuvati dānaṃ viṣṇupade dakṣiṇāyane cādau |

ṣaḍaśītimukhe 'tīte tathodagayane ca bhūriphalam ||
</code></pre>
<p>iti smaranti | ata eve tenāviśeṣeṇoktam |</p>
<pre><code>saṃkrāntisamayaḥ sūkṣmo durjñeyo 'pi mitekṣaṇaiḥ |

tadyogād apy adhaś cordhvaṃ triṃśan nāḍyaḥ pavitritāḥ ||
</code></pre>
<p><strong>[294]</strong>	āsannasaṃkramaṃ puṇyaṃ dinārdhaṃ snānadānayoḥ |</p>
<pre><code>rātrau saṃkramaṇe bhānor viṣuvaty ayane dine ||

yā yāḥ saṃnihitā nāḍyas tās tāḥ puṇyatamāḥ smṛtāḥ ||
</code></pre>
<p>evaṃ cayam arthaḥ siddho bhavati — atītatvaṃ saṃkrānter anāgatatvaṃ vānādṛtya yatra dinārdhe &lsquo;tītānāgatā vā saṃkrāntiḥ pratyāsannā bhavati tatra snānadānādikaṃ karyam iti | atha prakṛtam ucyate — kriyāpi hiṃsādiḥ prāyaścittirūpasya dānasya nimittaṃ bhavati | yathoktaṃ manunā,</p>
<pre><code>dhanaṃ vā jīvanāyālaṃ gṛhaṃ vā sapricchadam |

sarvasvaṃ vā vedavide brāhmaṇayopapadayet ||
</code></pre>
<p>ityādi prāyaścittaprakaraṇe | artho &lsquo;pi dānanimittaṃ bhavati | yathoktaṃ mahābhārate |</p>
<pre><code>ekāṃ gāṃ daśagur dadyād daśa dadyāt tu gośatī |

śataṃ sahasragur dadyāt sarve tulaphalāḥ smṛtāḥ || iti |
</code></pre>
<p>yācitenāpi dātavyam ity uktam | tatra yebhyo &lsquo;vaśyaṃ dātavyaṃ tān āha manuḥ |</p>
<pre><code>sāṃtānikaṃ yakṣyamāṇam adhvagaṃ sārvavedasam |

gurvarthipitṛmātrarthisvādhyāyārthyupatāpinaḥ ||

na vai tān snātakān vidyād brāhmaṇān dharmabhaikṣukān |

niḥsvebhyo deyam etebhyo dānaṃ vidyāviśeṣataḥ ||

etebhyo hi dvijāgryebhyo deyam annaṃ sadakṣiṇam |

itarebhyo bahirvedi kṛtānnaṃ bhuvi dīyate || iti |
</code></pre>
<p>sāṃtāniko yaḥ saṃtānāya kanyām udvoḍhum icchati | yakṣyamāṇaḥ somayāgaṃ kariṣyamāṇaḥ | adhvago dharmāya pracalitaḥ | sārvavedasaḥ kṛtaviśvajidyāgaḥ | guror artho gurvarthas tadarthī | evaṃ pitrarthī mātrarthī svādhyāyārthī upatāpī rogī ca | te sarve snātakāḥ samāvṛttatvāt | dharmabhikṣukāḥ, vihitabhikṣākāritvāt | brāhmaṇaśabdāt kṣatriyādinivṛttiḥ | dakiṣṇāśabdenātra gavādidravyam evocyate | na tu ṛtvikparikriyo &lsquo;saṃbhavatvāt | itare kṣatriyādayaḥ | bahirvedi krator anyatrety arthaḥ | bairvedīti deyam annaṃ sadakṣiṇam ity anena saṃbadhyate, &ldquo;bahirvedi bhikṣaṃāṇebhya&rdquo; it gautamavacanāt | kṛtānnaṃ pakvānnam || 1.203 ||</p>
<p><strong>[1.204]</strong></p>
<p><em>godānetikartavyatām āha</em> |</p>
<pre><code>**hemaśṛṅgī śaphai raupyaiḥ suśīlā vastrasaṃyutā |**
</code></pre>
<p>**	sakāṃsyapātrā dātavyā kṣīriṇī gauḥ sadakṣiṇā || 1.204 ||**</p>
<p>hemayukta śṛṅge yasyāḥ sā hemaśṛṅgī | raupymayaiḥ khurair viśiṣṭā | suśīlā sādhvī | vastrasaṃyutā vastrācchāditā | kāṃsyapātrasahitā | kṣīriṇī bahukṣīrā | sadakṣiṇā suvarṇadakṣiṇāsahitā gaur dātavyā | skandapurāṇe |</p>
<pre><code>yo naro gāṃ pracchet tu savatsāṃ kāṃsyadohanam |

hemaśṛṅgīṃ raupakhurāṃ dukūlakṣaumavāsitām ||

śayyāstaraṇasaṃpannāṃ bahupuṣpaphalair yutām |

brāhmaṇaṃ pūjayitvā tu gandhamālyair alaṃkṛtām ||

devair adhyāsitāṃ tāṃ tu sarvair hastadvayena tu |

mṛdubandhena badhnīyād antaḥślakṣṇena rajjunā ||

kuśān suvarṇabījāni tilān siddhārthakāṃs tathā |

pradadyāt tāṃ tato adbhiś ca mantreṇānena suvrata ||

sarvadevamayīṃ dogdhrīṃ sarvalokamayīṃ tathā |

sarvalokanimittāṃ gāṃ sarvadevanamaskṛtām ||

prayacchāmi mahāsattvām akṣayāya śubhām iti |


oṃ hrīṃ namo bhagavati brahmamātar viṣṇubhagini rudradaivate sarvapāpapramocini svarūpaṃ smara iḍe iḍānte havye cāndre ghṛtimati sarasvati suśrute ehy ehi huṃ kuru kuṃ kuru sarvalokamaye ehy āgacchāgaccha svāhā | it dhenukarṇajapaḥ |

pratigrahītā dātā ca tāv ubhau svargagāminau(ṇau) |

yadi smārayate pūrvaṃ karṇena dvijasattama || iti |
</code></pre>
<p>matsyapurāṇe |</p>
<pre><code>evaṃ datvā tu gāṃ tāṃ tu yatra yatra prajāyate |

tatra tatra gatā sā tu jantuṃ tārayate balāt |

svargalokaṃ naro gatvā ramate ca yathāmaraḥ ||
</code></pre>
<p><strong>[296]</strong>	sa tayā mānuṣe jāto gosahasrī mahābalaḥ |</p>
<pre><code>rūpavān dhanavāṃś caiva bahuputraś ca jāyate ||
</code></pre>
<p>dukūlaṃ patrorṇam | kṣaumam atasīvalkalamayaṃ vastram | vāsitācchāditā | devair adhyāsitetyādis tasyāḥ stutiḥ | hastadvayena badhnīyād ity arthaḥ | rajjunā rajjvety arthaḥ | mahābhārate |</p>
<pre><code>dvijātim abhisaṃpūjya śvaḥkālyam abhivādya ca |

pradānārthe 'bhiyuñjīta rohiṇīṃ niyatavrataḥ |

āhvānaṃ ca prayuñjīta samaṅgā bahuleti ca ||
</code></pre>
<p>brahmapurāṇe |</p>
<pre><code>gāṃ dadyād vedapūrṇāya viprāya gṛhamedhine |

svarṇālaṃkṛtaśṛṅgīṃ tāṃ vastraghaṇṭāvibhūṣitām ||

kāṃsyopadohanāṃ rājan narakāt sapta pūruṣān |

sadakṣiṇāṃ dadad gāṃ tāṃ mokṣayan svargam āpnuyāt ||
</code></pre>
<p>mahābhārate |</p>
<pre><code>vṛttiglāne sīdati cātimātraṃ kṛṣyarthaṃ vā homahetoḥ prasūtyām |

gurvarthaṃ vā vaṃśasaṃvṛddhaye vā dhenuṃ dadyād eva kālo viśiṣṭaḥ ||
</code></pre>
<p>aṅgirāḥ |</p>
<pre><code>gaur ekasmau pradātavyā śrotriyāya viseṣataḥ |

sā ha tārayate sarvān sapta sapta ca sapta ca ||
</code></pre>
<p>nandipurāṇe |</p>
<pre><code>apātre sā tu gaur dattā dātāraṃ narakaṃ nayet |

kulaikaviṃśatyā yuktaṃ grahītāraṃ ca pātayet ||

pātreṣv ādhyātmikā mukhyā viśuddhāś cāgnihotriṇaḥ |

devatāś ca tathā mukhyā godāne hy etad uttamam ||
</code></pre>
<p>mahābhārate |</p>
<pre><code>na godānāt paraṃ kiṃcid vidyate vasudhādhipa |

gaur hi nyāyāgatā dattā sā hi tārayate kulam ||

yāni kāni na durgāṇi duṣkṛtāni kṛtāni ca |

taranti caiva pāpmānaṃ ye dhenuṃ dadati prabho ||

tisro rātrīr abhyupoṣyātha bhūmau tṛptā gāvas tarpitebhyaḥ pradeyāḥ |

vatsaiḥ prītāḥ suvrataiḥ sopacārās tryahaṃ datvā gorasair vartitavyam ||
</code></pre>
<p>jābālaḥ |</p>
<pre><code>homārtham agnotrasya yo gāṃ dadyād ayācitām |

trir vittapūrṇā pṛthivī dattā tena na saṃśayaḥ || 1.204 ||
</code></pre>
<p><em>adhunā phalam āha |</em></p>
<p><strong>[297]</strong>	<strong>dātāsyāḥ svargam āpnoti vatsarān romasaṃmitān |</strong></p>
<p>asyā gor uktaprakārāyā dātasyā eva yāvanti romāṇi tāvato vatsarān svargam āpnoti labhate ||</p>
<p><em>guṇāt phalātiśayam āha |</em></p>
<p>**	kapilā cet tārayati bhūya āsaptamaṃ kulam || 1.205 ||**</p>
<p>uktaprakārā gauḥ kapilā ced dīyate tadāsau dātuḥ sapta puruṣān narakāt tārayati | bhūyaḥśabdāt dātāraṃ pūrvoktena phalena yojayati | sarṃvartaḥ |</p>
<pre><code>daśadhenupradānena tulyaikā kapilā matā ||
</code></pre>
<p>bṛhaspatiḥ |</p>
<pre><code>hemaśṛṅgīṃ raupyakhurāṃ vastrakāṃsyājyasaṃyutām |

savatsāṃ kapilāṃ datvā sapta vaṃśyān samuddharet ||
</code></pre>
<p>ādipurāṇe |</p>
<pre><code>kapilāṃ ye prayacchanti cailacchannāṃ svalaṃkṛtām |

svarṇaśṛṅgīṃ raupyakhurāṃ mukhālāṅgūlaśobhitām ||

śvetavastraparicchannāṃ ghaṇṭāsvanaravair yutām |

sahasraṃ yo gavāṃ dadyāt kapilāṃ vāpi suvrata ||

samām eva purā prāha brahmā brahmavidāṃ vara |

yāvanti romakūpāṇi kapilāṅge bhavanti hi ||

tāvatkoṭisahasrāṇi varṣāṇāṃ divi modate |

kṛṣṇāṃ gāṃ dadate yas tu paṭacchannāṃ svalaṃkṛtām ||

vidhivac ca dvijātibhyo yamalokaṃ na paśyati |

āyur ārogyam aiśvaryaṃ dātā kāmān samāpnuyāt ||

suvarṇaśṭṅgābharaṇā tathā raupyakhurā śubhā |

paṭacchannā śubhā caiva dātavyā varayogine(ṇe) ||

yaś ca dadyāt tu gāṃ śvetāṃ tasya puṇyaphalaṃ śṛṇu |

janmaprabhṛti yat pāpaṃ mātṛkaṃ paitṛkaṃ ca yat ||

hastoddhṛtajalasyeva tatkṣaṇād eva naśyati |

gāṃ dadānīha ity eva vācā pūyeta sarvaśaḥ || **[298]**
</code></pre>
<p>mahābhārate |</p>
<pre><code>samānavatsāṃ kapilāṃ dhenuṃ datvā payasvinīm |

suvratāṃ vastrasaṃpannāṃ brahmaloke mahīyate ||
</code></pre>
<p>samānavatsā sarūpavatsā | suvratā suśīlā |</p>
<pre><code>rohiṇīṃ tulyavatsāṃ tu dhenuṃ datvā payasvinīm |

suvratāṃ vastrasaṃchannāṃ brahmaloke mahīyate || \
samānavatsāṃ śvetāṃ tu dhenuṃ datvā payasvinīm |

suvratāṃ vastrasaṃvītām indraloke mahīyate ||

samānavatsāṃ śabalāṃ dhenuṃ datvā payasvinīm |

suvratāṃ vastrasaṃchannāṃ somaloke mahīyate ||

vātareṇusavarṇāṃ tu savatsāṃ kāmadohinīm |

pradāya vastrasaṃpannāṃ vāyuloke mahīyate ||

gavāṃ pucchaṃ gṛhītvā tu susuvarṇena pāṇinā |

gṛhastho vedavid vipro vācayet tat pratigraham ||

bhogamokṣapradā śvetā prasūtā pāpanāśinī |

kṛṣṇā svargapradā jñeyā gaurī ca kulavardhinī ||

raktā rūpapradā jñeyā pītā dāridryaghātinī |

putrapradā kṛṣṇaśārī nīlā dharmapravardhinī ||

kapilā sarvapāpaghnī nānāvarṇā ca mokṣadā || iti |
</code></pre>
<p>iti godānam || 1.205 ||</p>
<p>_ubhayamukhīdānaṃ setikartavyatāphalaviśeṣaṃ prati sādhanatvenāha | _</p>
<pre><code>**savatsāromatulyāni yugānu ubhayatomukhī |**
</code></pre>
<p>**	dātāsyāḥ svargam āpnoti pūrveṇa vidhinā dadat || 1.206 ||**</p>
<p>vatsena saha varteta iti savatsā tasyā romāṇi savatsāromāṇi tais tulyāni tulyasaṃkhyākāni yugāny ubhayatomukhī ardhaprasūtā gaur datur āsaptamaṃ kulaṃ tārayati | pūrvoketikartavyatayā dadat prayacchaṃs tāvanty eva yugāni svargam āpnoti | yugaṃ devamānena catvāri varṣasahasrāṇi || 1.206 ||</p>
<p><strong>[299]</strong></p>
<pre><code>**yāvad vatsasya dvau pādau mukhaṃ yonyāṃ pradṛśyate |**
</code></pre>
<p>**	tāvad gauḥ pṛthivī jñeyā yāvad garbhaṃ na muñcati || 1.207 ||**</p>
<p>yāvad vatsasya jāyamānasya dvau pādau mukhaṃ ca yonyāṃ prajanane dṛśyate tāvad asau gauḥ pṛthivī jñeyāgarbhavomodanāt | tataś ca taddānād dātuḥ pṛthivīdānaphalāvāptir bhavati | ubhayaśirasaṃ dadyād ity anuvṛttau cyavanaḥ |</p>
<pre><code>tasyāḥ pradānakālaḥ prasavakālo nānyaṃ kālaṃ pratīkṣate | vyatīpātaviṣuvāyanaṣaḍaśīti-mukhaviṣṇupradādyā grahaṇāntāḥ sarva eva puṇyakālāḥ | tadaiva yatra snāte brāhmaṇaṃ śreyāṃsaṃ śrutaśīlasatyaśaucavṛttajātiguṇādair guṇair upetaṃ vijñātaṃ mahatā kālena praṇipatya brūyāt | aham atīvārto bhīto 'smād agādhād apārāt saṃsārārṇavāt samuttārayāmi daśāvarān daśāparān ātmānaṃ ca svāmin bhavantaṃ dānapātram āsādya madanugrahabuddhyā nārthalipsayā gṛhyatām iti dātā tam anumantrayet | tvaṃ mahīm avaniṃ viśvadhenām iti [RV 3.6.16] japati | niṣkrānte 'gnim upasamādhāya devān pitṝn nadīḥ parvatān vanaspatīn udadhīn nāgān oṣadhīs tarpayet svaiḥ svair mantraiḥ | teṣāṃ mantrapadāni bhavanti |


	ye devāso divyekādaśa stha pṛthivyāṃ madhyekādaśa stha |


	apsukṣito mahi naikādaśa stha te devā yajñam imaṃ juṣadhvam ||


[RV 2.2.4] iti devānām |


	uśantas tvā havāmaha uśantaḥ samidhīmahi |


	uśannuśata āvaha pitṝn haviṣe attave ||


iti pitṝṇām |


	imaṃ me gaṅge yamune sarasvati śutudri stomaṃ sacatā paruṣṇyā |


	asiknyā marudvṛdhe vitastayārjīkīye śṛṇuhyā suṣomayā ||


[RV 8.3.8] iti nadīnām |


	adribhiḥ suto matibhiś ca no hitaḥ prarocayan rodasī mātarā śuciḥ |


	romāny avyā samayā vi dhāvati madhordhārā pinvamānā dive dive || **[300]**


[RV 7.2.33] iti parvatānām |


	vanaspate śatavalśo vi roha sahasravalśā vi vayaṃ ruhema |


	yaṃ tvām ayaṃ svadhitas tejamānaḥ praṇināya mahate saubhagāya ||


[RV 6.1.4] iti vanaspatīnām |


	samudrajyeṣṭhāḥ salilasya madhyāt punānā yanty aniviśamānāḥ |


	indro yā vajro vṛṣabho rarāda tā āpo devīr iha mām avantu ||


[RV 5.4.16] iti samudrāṇām |


	ahir iva bhogaiḥ paryeti bāhuṃ jyāyā hetiṃ paribādhamānaḥ |


	hastaghno viśvā vayunāni vidvān pumān pumāṃsaṃ pari pātu viśvataḥ ||


[RV 5.1.21] iti nāgānām |


	madhu vātā ṛtāyate madhu kṣaranti sindhavaḥ |


	mādhvīr naḥ santv oṣadhīḥ ||


[RV 1.6.18] ity oṣadhīnām |


iti devādīnām oṣadhiparyantānāṃ mantrāḥ | tad anu pārthivībhiḥ pṛthvīṃ tarpayet | 


	īḍe dyāvāpṛthivī pūrvacittaye 'gniṃ gharmaṃ surucaṃ yāmann iṣṭaye |


	yābhirbhare kāram aṃśāya jinvathastābhirūṣu ūtibhir aśvinā gatam ||


[RV 1.7.33]


	mahī dyauḥ pṛthivī ca na imaṃ yajñaṃ mimikṣatām |


	pipṛtāṃ no bharīmabhiḥ || [RV 1.2.6]


	ūrvī pṛthvī bahule dūre ante upa bruve namasā yajñe asmin |


	dadhāte ye subhage supratūtīṃ dhyāvā rakṣataṃ pṛthivī no abhyāt ||


[RV 2.5.6]


	gaurīr mimāya salilāni takṣaty ekapadī dvipadī sā catuṣpadī |


	aṣṭāpadī navapadī babhūvuṣī sahasrākṣarā parame vyoman ||


[RV 2.3.22] ityādibhiś caturaśītyājyāhutīr juhoti | brāhmaṇān bhojayet |


	svasti no mimītām aśvinā bhagaḥ svasti devy aditir anarvaṇaḥ|


	svasti pūṣā asuro dadhātu naḥ svasti dyāvāpṛthivī sucetunā ||


[RV 4.3.7]. **[301]**


ityādisvastyayanaṃ vācayīta | athāsya vyuṣṭim udāharanti — abhakṣyabhakṣaṇam apeyapānaṃ brahmaghnaṃ mātṛghnaṃ pitṛghnaṃ sadya eva punāty upādhyāyīṃ svasutāṃ svāmibhāryāṃ mātaraṃ mātṛṣvasāraṃ pitṛṣvasāraṃ mātulānīṃ bhaginīṃ bhāgineyīṃ śiṣyajāyām anyām apy agamyāṃ gatvobhayaśirasaṃ saparikarāṃ brāhmaṇāya dadyāt | parikaraḥ syāt suvarṇarūpyaratnāni kṣetrāṇi dhānyāni vastrāṇi rasā lavaṇādyāś candanādyā gandhās tadardham ardhaṃ vā sarvasvaṃ vā saha tayā brāhmaṇāya dadyān mahāpātakavimuktaye&quot; iti |
</code></pre>
<p>matyapurāṇe |</p>
<pre><code>matsya uvāca |

rukmaśṛṅgīṃ raupyakhurāṃ muktālāṅgūlaśobhitām |

kāṃsyopadohanāṃ rājan savatsāṃ dvijapuṃgave ||

prasūyamānāṃ gāṃ datvā mahat puṇyaphalaṃ labhet |

yāvat vatso yonigato yāvad garbhaṃ na muñcati ||

tāvad gauḥ pṛthivī jñeyā saśailavanakānanā |

caturantā bhaved dattā pṛthivī nātra saṃśayaḥ ||

yāvanti dhenuromāṇi vatsasya ca narādhipa |

tāvatsaṃkhyān yugagaṇān devaloke mahīyate ||

pitṝn pitāmāhāṃś caiva tathaiva prapitāmahān |

uddhariṣyaty asaṃdehaṃ narakād bhūridakṣiṇaḥ ||

ghṛtakṣīravahāḥ kalyā dadhipāyasakardamāḥ |

yatra tatra gatasyāsya bhavantīpsitakāmadāḥ ||

golokaḥ sulabhas tasya brahmalokaś ca pārthiva ||

striyaś ca taṃ candrasamānavaktrāḥ prataptajāmbūnadatulyavarṇāḥ |

mahānitambastanavṛttamadhyāḥ sevanty ajasraṃ nalinābhanetrāḥ ||
</code></pre>
<p>varāhapurāṇe |</p>
<pre><code>suvarṇaśṛṅgī yaḥ kṛtvā raupayuktāṃ khureṣv atho |

brāhmaṇasya kare datvā suvarṇaṃ raupyam eva vā ||

kapilāyās tadā pucchaṃ brāhmaṇasya kare nyaset |

udakaṃ ca kare datvā vācayec chuddhayānvitaḥ ||
</code></pre>
<p><strong>[302]</strong>	sasamudraguhā tena saśailavanakānanā |</p>
<pre><code>ratnapūrṇā bhaved dattā pṛthivī nātra saṃśayaḥ ||

pṛthivīdānatulyena dānenānena mānavaḥ |

tāritair yāti pitṛbhir viṣṇyākhyaṃ yat paraṃ padam ||

brahasvahārako goghno bhrūṇahā pākabhedakaḥ |

mahāpātakayukto 'pi vañcako brahmadūṣakaḥ ||

nindako brāhmaṇānāṃ ca teṣāṃ karmābhidūṣakaḥ |

evaṃ pātakayukto 'pi gavāṃ dānena śudhyati ||

yaś cobhayamukhīṃ dadyāt prabhūtakanakāvṛtām |

tad dinaṃ pāyasāhāraḥ payasā vātivāhayet ||

suvarṇasya sahasreṇa tadardhenāpi bhāmini |

tasyāpy ardhaṃ śataṃ vātha pañcāśac ca tato 'rdhakam ||

yathāśakti pradātavyaṃ vittaśāṭhyavivarjitam |

imāṃ gṛhāṇobhayamukhīṃ bhavāṃs trātā mamāstu vai ||

mama vaṃśaviśuddhiḥ syāt sadā svastikaro bhava |

irāvatī dhenumatīti japtvā devasyonā tadanantaram ||

pratigṛhṇāmi tāṃ dhenuṃ kuṭumbārthe viśeṣataḥ |

svastir bhavatu te nityaṃ bhadraṃ cānte namo namaḥ ||

dyaus te pratidadāmi pṛthivīṃ te prati gṛhṇāmi |

ka idaṃ kasmā adād iti ca vasuṃdhare |

visṛjed brāhmaṇaṃ dadhi gāṃ ca tasya gṛhaṃ nayet ||
</code></pre>
<p>iti ubhayamukhīdānam |</p>
<pre><code>**yathākathaṃcid datvā gāṃ dhenuṃ vādhenum eva vā |**
</code></pre>
<p>**	arogām aparikliṣṭāṃ dātā svarge mahīyate || 1.208 ||**</p>
<p>yathākathaṃcid yāvat pūrvoktaprakāravatīṃ gāṃ dhenum adhenuṃ vā rogarahitām aparikliṣṭāṃ datvā svarge mahīyate pūjyate | dhenur navaprasūtā | adhenur anavaprasūtā | aparikliṣṭākṛśā | atra mahābhārate |</p>
<pre><code>na kṛśām apavatsāṃ vā vandhyāṃ rogānvitāṃ tathā |

na vyaṅgāṃ na pariśrāntāṃ dadyād gāṃ brāhmaṇāya vai ||
</code></pre>
<p>tathā |</p>
<pre><code>pītodakāṃ jagdhatṛṇāṃ dugdhadohāṃ nirindriyām |

unmattām aṅgahīnāṃ ca mṛtavatsāṃ mahāśanām ||

keśacailapurīṣāsthikravyādāṃ syandinīṃ khalām |

punarnavāṃ yamalasūṃ nityaṃ pragalitastanīm ||

na dadyād brāhmaṇebhyaś ca sadoṣaṃ vṛṣaṃ tathā ||
</code></pre>
<p>pītodakatvajagdhatṛṇatvādinā vṛddhatvam upalakṣyate | khalā duḥśīlā | ekasyāpi godānādikarmaṇaḥ kvacic chāstre bahuphalaṃ kathyate kvacic cālpaṃ taddātur deyasya pātrasya deśakālayoś ca guṇabhūyastvālpatvābhyāṃ vyavasthāpanīyam | tad āha manuḥ |</p>
<pre><code>pātrasya ca viśeṣeṇa śraddadhānatayāpi ca |

alpaṃ vā bahu vā pretya dānasyāvāpyate phalam || iti |
</code></pre>
<p>dhenudānavidhiprasaṅgena guḍadhenyādividhaya udāhriyante | tatra matsyapurāṇam |</p>
<pre><code>guḍadhenuvidhānasya yad rūpam iha yat phalam |

tad idānīṃ pravakṣyāmi sarvapāpapraṇāśanam ||

kṛṣṇājinaṃ caturhastaṃ prāggrīvaṃ vinyased bhuvi |

gomayenopaliptāyāṃ darbhān āstīrya yatnataḥ ||
</code></pre>
<p>hasto &lsquo;ratniḥ |</p>
<pre><code>laghveṇakājinaṃ tadvad vatsasya parikalpayet |

prāṅmukhīṃ kalpayed dhenum udakpādāṃ savatsakām ||
</code></pre>
<p>prāṅmukhī prākśirāḥ | vatso &lsquo;pi tathaiva |</p>
<pre><code>uttamā guḍadhenuḥ syāt sadā bhāracatuṣṭayam |

vatsaṃ bhāreṇa kurvīta bhārābhyāṃ madhyamā smṛtā ||

ardhabhāreṇa vatsaḥ syāt kathitā bhārakeṇa tu |

caturthāṃśena vatsaḥ syād gṛhavittānusārataḥ ||
</code></pre>
<p>phalaśataṃ tulā tulānāṃ viṃśatir bhāraḥ | tad uktam |</p>
<pre><code>tulā striyāṃ palaśataṃ bhāraḥ syād viṃśatis tulāḥ |

dhenuvatsau ghṛtāsyau tau sitasūtrāmbarāvṛtau ||
</code></pre>
<p><strong>[304]</strong>	śuktikarṇāv ikṣūpādau śuktimuktāphalekṣaṇau |</p>
<pre><code>sitasūtraśirālau tau sitakambalakambalau ||

tāmraguḍakapṛṣṭhau tau sitacāmararomakau |

vidrumabhrūyugopetau navanītastanānvitau ||

kṣaumapucchau kāṃsyadohāv indranīlakatārakau |
</code></pre>
<p>tārake cakṣurmadhyabhāgau |</p>
<pre><code>suvarṇaśṛṅgābharaṇau khurau raupyamayair yutau ||

nānāphalayutau dantau ghrāṇagandhakaraṇḍakau |

ity evaṃ racayitvā tau dhūpadīpais tathārcayet ||

yā lakṣmīḥ sarvabhūtānāṃ yā ca deveṣv avasthitā |

dhenurūpeṇa sā devī mama pāpaṃ vyapohatu ||

viṣṇor vakṣasi yā lakṣmīḥ svāhā yā ca vibhāvasau |

candrārkaśakraśaktir yā dhenurūpāstu sā śriye ||

caturmukhasya yā lakṣmīr yā lakṣmīr dhanadasya ca |

lakṣmīr yā lokapālānāṃ sā dhenur varadāstu me ||

svadhā yā pitṛmukhyānāṃ(ṇāṃ) svāhā yajñabhujāṃ ca yā |

sarvapāpaharā dhenus tasmāc chāntiṃ (?) prayaccha me ||

evam āmantrya tāṃ dhenuṃ brāhmaṇāya nivedayet |

vidhānam etad dhenūnāṃ sarvāsām iha paṭhyate ||

yās tu pāpavināśinyaḥ paṭhyante daśa dhenavaḥ |

tāsāṃ svarūpaṃ vakṣyāmi nāmāni ca narādhipa ||

prathamā guḍadhenuḥ syāt tiladhenus tathā parā |

ghṛtadhenus tṛtīyā ca caturthī jaladhenukā ||

kṣīradhenuś ca vikhyātā madhudhenus tathā parā |

saptamī śarkarādhenur dadhidhenus tathāṣṭamī ||

rasadhenuś ca navamī daśamī syāt svarūpataḥ |

kumbhāḥ syur dravadhenūnām itarāsāṃ tu rāśayaḥ ||
</code></pre>
<p>kumbho dvādaśapalādhikāni phalaśatāni pañca | tad uktam |</p>
<p><strong>[305]</strong>	paladvayaṃ tu prasṛtaṃ dviguṇaṃ kuḍavaṃ matam |</p>
<pre><code>caturbhiḥ kuṣavaiḥ prasthaḥ prasthāś catvāra āḍhakaḥ ||

āḍhakais taiś caturbhis tu droṇas tu kathito budhaiḥ |

kumbho droṇadvayaṃ śūrpaḥ khārī droṇās tu ṣoḍaśa ||

suvarṇadhenum apy atra kecid icchanti mānavāḥ |

navanītena ratnaiś ca tathānye 'pi maharṣayaḥ ||

etad eva vidhānaṃ syād ete copaskarāḥ smṛtāḥ |

mantrāvāhanasaṃyuktāḥ sarvāḥ parvaṇi parvaṇi ||

yathāśraddhaṃ pradātavyā bhuktimuktiphalapradāḥ |

guḍadhenuprasaṅgena sarvās tava mayoditāḥ ||

aśeṣayajñaphaladāḥ sarvāḥ papaharāḥ śubhāḥ |

ayane viṣuve puṇye vyatīpāte ca vā punaḥ ||

guḍadhenvādayo deyā uparāgādiparvasu ||
</code></pre>
<p>iti guṇadhenuḥ |</p>
<p>atha tiladhenuḥ | viṣṇudharmottare vasiṣṭhaḥ |</p>
<pre><code>tiladhenuṃ pravakṣyāmi keśavaprīṇanāya yā |

dattā bhavati yaś cāsyā narendra vidhir uttamaḥ ||

yāṃ datvā brahmahā goghnaḥ pitṛghno gurutalpagaḥ |

agāradāhī garadaḥ sarvapāparato 'pi vā ||

mahāpātakayukto vā yukto yaś copapātakaiḥ |

pramucyate 'khilaiḥ pāpair viṣṇulokaṃ ca gacchati ||

upalipte mahīpṛṣṭhe vastrājinasamāvṛte |

dhenuṃ tilamayīṃ kṛtvā sarvaratnair alaṃkṛtām ||

svarṇaśṛṅgīṃ raupyakhurāṃ gandhaghrāṇavatīṃ śubhām |

miṣṭānnajihvāṃ kurvīta guṇāsyāṃ sūtrakambalām ||

ikṣupādāṃ tāmrapṛṣṭhāṃ kuryān muktāphalekṣaṇām |

praśastapatraśravaṇāṃ phaladantavatīṃ śubhām ||

sragdāmapucchāṃ kurvīta navanītastanānvitām |

phalair manoharair bhakṣyair maṇimuktāphalānvitām ||
</code></pre>
<p><strong>[306]</strong>	tiladroṇena kurvīta āḍhakena tu vatsakam |</p>
<pre><code>śubhavastrayugacchannāṃ cārucchatrasamanvitām ||

īdṛksaṃsthānasaṃpannāṃ kṛtvā śraddhāsamanvitaḥ |

kāṃsyopadohanāṃ dadyāt keśavaḥ prīyatām iti ||

samyag uccārya vidhinā datvaitena narādhipa |

sarvapāpavinirmuktaḥ pitaraṃ sapitāmaham ||

prapitāmahaṃ tathā pūrvapuruṣāṇāṃ catuṣṭayam |

ātmānaṃ tanayaṃ pautraṃ prapautraṃ tadadhas trayam ||

tārayaty avanīpāla tiladhenuprado naraḥ |

yaś ca gṛhṇāti vidhivat tasyāpy evaṃvidhaṃ phalam ||

caturdaśa tathā ye ca dadataś cānumodataḥ |

dīyamānāṃ prapaśyanti tiladhenuṃ ca ye narāḥ ||

te 'py aśeṣāghanirmuktāḥ prayānti paramāṃ gatim |

praśāntāya suśīlāya tathāmatsariṇe budhaḥ ||

tiladhenuṃ naro dadyād vedapūrṇāya dharmiṇe |

trirātraṃ yas tilāhāras tiladhenuṃ prayacchati ||

datvaikarātraṃ sa naras tilān atti narādhipa |

dānād viśuddhapāpasya tasya puṇyavato nṛpa ||

cāndrāyaṇād apy adhikaṃ śastaṃ tat tilabhakṣaṇam || iti |
</code></pre>
<p>tiladhenoḥ padmapurāṇoktaḥ parimāṇaviśeṣaḥ |</p>
<pre><code>ṣoḍaśāḍhakamayī dhenuś caturbhir vatsako bhavet ||
</code></pre>
<p>bhaviṣyottare |</p>
<pre><code>vinītāśva uvāca |

vidhānaṃ caiva dhenūnāṃ tac chṛṇuṣva narādhipa |

tāsāṃ vidhānaṃ vakṣyāmi viśeṣaś cāpi yādṛśaḥ ||

anulipte mahīpṛṣṭhe kṣṇājinakuśottare |

vastraprastaraṇaṃ kṛtvā dhenuṃ tatropakalpayet ||

udaṅmukhīṃ savatsāṃā tu sthāpayitvā vicakṣaṇaḥ |

prasthaiḥ ṣoḍaśabhir dhenuś caturbhir vatsako bhavet ||

ikṣudaṇḍamayāḥ pādā dantāḥ phalamayāḥ smṛtāḥ |

jihvā piṣṭamayī tasyā ghrāṇaṃ gandhamayaṃ smṛtam ||
</code></pre>
<p><strong>[307]</strong>	guḍena vadanaṃ kṛtvā netre caiva tu mauktike |</p>
<pre><code>praśastapatraśravaṇā pṛṣṭhaṃ tāmramayaṃ smṛtam ||

pucchaṃ śaṇamayaṃ tasyāḥ kṣudramauktikaromikām |

śvetaiś ca kambalai rājan kambalaṃ caiva kalpayet ||

phalānāṃ vividhākārāṃ kaṇṭhikāṃ caiva kalpayet |

stanāś ca navanītena sarvālaṃkārabhūṣitām ||

svarṇaśṛṅgīṃ raupyakṣurāṃ pañcaratnasamanvitām |

darbhair ācchādayitvā ca vastraiś ca tadanantaram ||

ācchādayitvā rājendra candanena kcircitām (?) |

puṇyaiś ca pūjayitvā tu dhūpagandhaiś ca pūjitām ||

tādṛśīṃ kalpayitvā tu pātrabhūte dvijottame |

suvratāya suśīlāya viśeṣeṇāhitāgnaye ||

vedavedāṅgaviduṣe sādhuvṛttāya dhīmate |

īdṛśāya pradātavyā tiladhenur narādhipa ||

mantreṇānena rājendra pūjyā stutyā ca sarvataḥ |

oṃ yā lakṣmīḥ sarvabhūtānāṃ yā ca deveṣv avasthitā ||

dhenurūpeṇa sā devī mama pāpaṃ vyapohatu |

dehasthā yā ca rudrāṇī śaṃkarasya sadā priyā ||

tena rūpeṇa sā devī mama śāntiṃ prayacchatu |

viṣṇor vakṣasi yā lakṣmīḥ svāhā yā ca vibhāvasoḥ ||

candrārakśakraśaktir yā dhenurūpāstu sā śriye |

caturmukhasya yā lakṣmīr yā lakṣmīr dhanadasya ca ||

lakṣmīr yā lokapālānāṃ sā dhenur varadāstu me |

svadhā yā pitṛmukhyānāṃ(ṇāṃ) svāhā yajñabhujām api ||

sarvapāpaharā dhenus tasmāc chantiṃ prayaccha me |

annaṃ me jāyatāṃ sadyaḥ pānaṃ sarvarasās tathā ||

kāmān saṃpādayāsmākaṃ tiladheno dvijārpite |
</code></pre>
<p>iti dānamantraḥ|</p>
<pre><code>evaṃ cāmantrya tāṃ dhenuṃ brāhmaṇāya nivedayet |

evam uccārayitvā tu dadyāt tasya ca dakṣiṇām ||
</code></pre>
<p><strong>[308]</strong>	suvarṇaṃ vācayitvāgre yathāśakti pradāpayet |</p>
<pre><code>na vittaśāṭhyaṃ kurvīta ātmano vibhave sati ||
</code></pre>
<p>atha pratigrahītṛmantraḥ |</p>
<pre><code>pratigṛhṇāmi devi tvāṃ kuṭumbārthe viśeṣataḥ |

bharasva kāmair māṃ sarvais tiladheno namo 'stu te ||
</code></pre>
<p>iti tiladhenuḥ |</p>
<p>atha ghṛtadhenudānam | viṣṇudharmeṣu vasiṣṭhaḥ |</p>
<pre><code>tilālābhe tathā dadyād ghṛtadhenuṃ yatavrataḥ |

yena bhūpa vidhānena tad ihaikamanāḥ śṛṣu ||

vāsudevaṃ jagannāthaṃ ghṛtakṣīrābhiṣecanāt |

saṃpūjya pūrvavat puṣpair gandhadhūpādibhir naraḥ ||

ahorātroṣito nāmnā abhiṣicya ghṛtārciṣam |

gavyasya sarpiṣaḥ kumbhaṃ puṣpamālyadiśobhitam ||

kāṃsyāpdhānasaṃyuktaṃ sitavastrayugena(ṇa) ca |

hiraṇyagarbhasahitaṃ maṇividrumamauktikaiḥ ||
</code></pre>
<p>garbho madhyam, madhyavartinā hiraṇyena sahitaṃ maṇyādibhiś ca sahitaṃ kumbham ity arthaḥ |</p>
<pre><code>ikṣuyugmamayān pādān khurān rūpyamayāṃs tathā |

sauvarṇe cakṣiṇī kuryāc chṛṅge cāgurukāṣṭhaje ||

saptadānyamaye pārśve patroṇaṃ navakambalam |

kuryād agurukarpūrair ghrāṇaṃ phalamayān stanān ||

tadvac charkarayā jihvāṃ guḍakṣīramayaṃ mukham |

kṣaumasūtreṇa lāṅgulaṃ romāṇi sitasarṣapaiḥ ||

tāmrapātramayaṃ pṛṣṭhaṃ kuryāc chraddhāsamanvitaḥ |

īdṛksvarūpāṃ saṃkalpya ghṛtadhenuṃ narādhipa ||
</code></pre>
<p><strong>[309]</strong>	tadvat kalpanayā dhenor ghṛtavatsaṃ prakalpayet ||</p>
<p>dhenvāś caturthabhāgena vatsaḥ kāryaḥ, anyatra tathādṛṣṭatvāt |</p>
<pre><code>tāṃ ca vipraṃ mahābhāgaṃ manasaiva ghṛtārciṣam |

kalpayitvā tatas tasmai prayataḥ pratipādayet ||

etāṃ mamopakārāya gṛhṇīṣva tvaṃ dvijottama |

prīyatāṃ mama deveśo ghṛtārciḥ puruṣottamaḥ ||

ity udāhṛtya viprāya dadyād dhenuṃ narādhipa |

ghṛtaratnasuvarṇānāṃ samyakkalpanayā kṛtām ||

datvaikarātraṃ sthitvā tu ghṛtāhāro narādhipa |

mucyate sarvapāpebhyas tathā dānaphalaṃ śṛṇu ||

ghṛtakṣīravahā nadyo yatra pāyasakardamāḥ |

teṣu lokeṣu sarveṣu supuṇyeṣūpajāyate ||

pitur ūrdhvaṃ nayet sapta puruṣāṃs tasya ye 'py adhaḥ |

tāṃs teṣu nṛpa lokeṣu sa nayatyastakalmaṣaḥ ||

sakāmānām iyaṃ vyuṣṭiḥ kathitā nṛpasattama |

viṣṇulokaṃ narā yānti niṣkāmā ghṛtadhenudāḥ ||
</code></pre>
<p>iti ghṛtadhenuḥ |</p>
<p>atha jaladhenuḥ | viṣṇudharmeṣu vasiṣṭhaḥ |</p>
<pre><code>jaladhenuṃ pravakṣyāmi prīyate dattayā yayā |

devadevo hṛṣīkeśaḥ sarvadaḥ sarvabhāvanaḥ ||

jalakumbhaṃ naravyāghra suvarṇarajatānvitam |

ratnagarbham aśeṣais tu grāmyair dhānyaiḥ samanvitam ||

sitavastrayugacchanaṃ dūrvāpallavaśobhitam |

kuṣṭhamāṃsīpurośīravālakāmakair yutam ||

priyaṅgupātrasahitaṃ sitayajñopavītinam |

sopānatkaṃ ca sacchatraṃ darbhaviṣṭarasaṃsthitam ||

caturbhiḥ saṃbhṛtaṃ bhūpa tilapātraiś caturdiśam |
</code></pre>
<p><strong>[310]</strong>	sthagitaṃ dadhipātreṇa ghṛtakṣaudravatā mukhe ||</p>
<pre><code>upoṣitaḥ samabhyarcya vāsudevaṃ jaleśvaram |

puṣpadhūpopahārais tu yathāvibhavam ādṛtaḥ ||

saṃkalpya jaladhenuṃ ca kumbhaṃ tam abhipūjya ca |

pūjayed vatsakaṃ tadvat kṛtaṃ jalamayaṃ tataḥ ||

evaṃ saṃpūjya govindaṃ jaladhenuṃ savatsakam |

sitavastradharaḥ śānto vītarāgo vimatsaraḥ||

dadyād dvijāya rājendra prītyarthaṃ jalaśāyinaḥ |

jalaśāyī jagadyoniḥ prīyatāṃ mama keśavaḥ ||

yo coccārya bhūnātha viprāya pratipādayet |

apakvānnāśinā stheyam ahorātram ataḥ param ||

anena vidhinā datvā jaladhenuṃ narādhipa |

sarvāhlādān avāpnoti ye divyā ye ca mānuṣāḥ ||

śarīrārogyam ābādhapraśamaḥ sārvakālikaḥ |

nṛṇāṃ bhavati dattāyāṃ jaladhenvāṃ na saṃśayaḥ ||
</code></pre>
<p>iti jaladhenuvidhānam |</p>
<p>atha lavaṇadhenuvidhānam</p>
<pre><code>yudhiṣṭhira uvāca |

kṛṣṇa kṛṣṇa mahābāho sarvaśāstraviśārada |

kathayasveha dānānām uttamaṃ yat prakīrtitam ||

yena dattena dānāni sarvāṇy eva bhavanty uta |

sarvakāmaprasiddhiś ca sarvapāpakṣayo bhavet ||

prāyaścittaṃ viśuddhiś ca tan me kathaya suvrata ||

śrīkṛṣṇa ucāva |

śṛṇu rājan pravakṣyāmi dānānām uttamottamam |

khyātaṃ lavaṇadhenvākhyaṃ sarvakāmapradaṃ nṛṇām ||

yad datvā brahmahā goghnaḥ pitṛghno gurutalpagaḥ |

viśvāsaghātī krūrātmā sarvapāparato 'pi vā ||

mucyate nātra saṃdehaḥ śivalokaṃ ca gacchati |

śubhagodhanasaṃpanno dīrghāyur aparājitaḥ ||
</code></pre>
<p><strong>[311]</strong>	jāyate puruṣo loke sarvakāmasamanvitaḥ |</p>
<pre><code>vidhiṃ vakṣyāmi rājendra lavaṇasyeha kalpanām ||

gomayenopalipyet tu darbhasaṃstarasaṃsthitam |

āvikaṃ carma vinyasya pūrvāśābhimukhasthitam ||

vastreṇācchāditaṃ kṛtvā dhenuṃ kurvīta buddhimān |

āḍhakenaiva kurvīta bahuvitto 'lpavittavān ||

svarṇaśṛṅgīṃ raupyakhurām ikṣupādāṃ phalastanīm |

kāryā śarkarayā jihvā gandhaghrāṇavatīṃ tathā ||

samudrodaraje śuktī karṇau tasyāḥ prakalpayet |

śṛṅge candanakāṣṭhābhyāṃ yavān āsye pradāpayet ||

tilān pārṣṇiṣu kurvīta godhūmāṃś caiva śaktitaḥ |

evaṃ vai sapta dhānyāni yathālābhaṃ prakalpayet ||

kambalaṃ paṭṭasūtreṇa grīvāyāṃ chatrikāṃ tathā |

pṛṣṭe vai tāmrapātraṃ tu apāne guḍapiṇḍikām ||

lāṅgūle karpaṭaṃ dadyād daśāḥ kṣīrapradeśataḥ |

yonipradeśe tu madhu sarvatas tu phalānvitām ||

evaṃ samyak paristhāpya rasasasyamayīṃ daśām |

sthāpayed vatsakaṃ cāpi caturbhāgena(ṇa) mānavaḥ ||

evaṃ dhenuṃ samabhyarcya mālyavastravibhūṣaṇaiḥ |

snātvā devārcanaṃ kṛtvā brāhmaṇān abhipūjya ca ||

datvā sadakṣiṇāṃ gāṃ tu putrabhāryāsamanvitaḥ |

brāhmaṇāya suśīlāya vṛttayuktāya vai nṛpa ||

saubhāgyaṃ paramā buddhir ārogyaṃ sarvasaṃpadaḥ |

nṛṇāṃ bhavati datvā tu rasadhenuṃ na saṃśayaḥ ||

svarge ca niyato vāso yāvad ābhūtasaṃplavam ||

patrorṇakambalagalāṃ lavanāḍhakena kṛtvā phalastanavatīm avicarma pṛṣṭhe |

datvā dvijāya vidhivad rasadhenum enām loke gavāṃ sakalasaukhyayuto vaset tu ||
</code></pre>
<p>iti bhaviṣyottare lavaṇadhenuvidhiḥ |</p>
<p><strong>[312]</strong></p>
<p>atha śarkarādhenor vidhānam |</p>
<pre><code>vinītāśva uvāca |

tadvac ca śarkarādhenuṃ śṛṇu rājan yathārthataḥ |

anulipte mahīpṛṣṭhe kṛṣṇājinakuśottare ||

dhenuḥ śarkarayā rājan sadā bhāracatuṣṭayam |

uttamā kathyate sadbhiś caturthāṃśena vatsakam ||

tadardhaṃ madhyamā proktā caturthāṃśena kanyasā(sī) |

tadvad vatsaṃ prakurvīta caturthāṃśena mānavaḥ ||

atha kuryād aṣṭaśataiś caturthāṃśena vatsakam |

svaśaktyā kārayed dhenuṃ yathātmānaṃna pīḍayet ||

sarvabījāni saṃsthāpya caturdikṣu samantataḥ |

sauvarṇamukhaśṛṅgāṇi mauktikānayanāni ca ||

guḍena ca mukhaṃ kāryaṃ jihvā piṣṭamayī tathā |

kambalaṃ paṭṭasūtreṇa ghaṇṭābharaṇasaṃyutā ||

ikṣupādā raupyakhurā navanītamayastanī |

praśastapatraśravaṇā sitacāmarabhūṣitā ||

pañcaratnasamāyuktā darbharomasamanvitā |

kāṃsyopadohanā samyag gandhapuṣpaiḥ samanvitā ||

īdṛgvidhānasaṃyuktā vastrair ācchāditopari |

gandhapuṣpair alaṃkṛtya brāhmaṇāya nivedayet ||

śrotriyāya daridrāya sādhuvṛttāya dhīmate |

vedavedāṅgaviduṣe viśeṣeṇāgnihotriṇe ||

anasūyave pradātavyā na matsarayutāya vai |

ayane viṣuve caiva vyatīpāte tu ṣaṇmukhe ||

eṣu kāleṣu puṇyeṣu yadṛcchāyāpi dāpayet ||
</code></pre>
<p>ṣaṇmukhaṃ ṣaḍaśītimukham | yadṛcchāyā yadṛcchayā yādṛgicchayety arthaḥ | ārṣo dīrghaḥ \</p>
<p><strong>[313]</strong>	satpātraṃ tu dvijaṃ dṛṣṭvā svāgataṃ śrotriyaṃ gṛhe |</p>
<pre><code>tādṛśāya pradātavyā pucchadeśe nivedayet ||

pūrvāmukhaḥ sthito dātā atha vāpi hy udaṅmukhaḥ |

dhenuṃ pūrvāmukhīṃ kṛtvā vatsaṃ tūttarato nyaset ||

dānakāle tu ye mantrās tān paṭhitvā samarpayet |

ācchādya daivataṃ vipraṃ mudrikākarṇaveṣṭakaiḥ ||

svaśaktyā dakṣiṇāṃ dadyād vittaśāṭhyavivarjitaḥ |

haste ca dakṣiṇāṃ dadyād gandhapuṣpaṃ sacandanam ||

dhenuṃ samarpayet tasya mukhaṃ ca na vilokayet |

ekāhaṃ śarkarāhāro brāhmaṇās tridinaṃ vaset ||

sarvapāpaharā dhenuḥ sarvakāmapradāyinī |

sarvakāmaprasiddhas tu jāyate nātra saṃśayaḥ ||

dīyamānāṃ prapaśyanti te 'pi yānti parāṃ gatim |

ya idaṃ śṛṇuyād bhaktyā paṭhate vāpi mānavaḥ ||

mucyate sarvapapebhyo viṣṇulokaṃ ca gacchati ||
</code></pre>
<p>iti bhaviṣottare dānadharmeṣu śarkarādhenuvidhiḥ \</p>
<p>atha mahādānāni |</p>
<p>matsyapurāṇe |</p>
<pre><code>ṛṣaya ūcuḥ |

nyāyenārjanam. arthānāṃ vardhanaṃ cābhirakṣaṇam |

satpātrapratipattiś ca sarvaśāstreṣu paṭhyate ||

kṛtakṛtyo bhavet kena manasvī dhanavān budhaḥ |

mahādānena dattena tāta vistaraśo vada ||

sūta uvāca |

dānadharmeṣu yac coktaṃ viṣṇunā prabhaviṣṇunā |

tad ahaṃ sampravakṣyāmi mahādānam anuttamam ||

sarvapāpakṣayakaraṃ nṛṇāṃ duḥsvapnanāśanam |

yat tu ṣoḍaśadhā proktaṃ vāsudevena bhūtale ||

puṇyaṃ pavitram āyuṣyaṃ sarvapāpaharaṃ śubham |

pūjitaṃ devatābhiś ca brahmaviṣnuharādibhiḥ ||
</code></pre>
<p><strong>[314]</strong>	ādyaṃ tu sarvadānānāṃ tulāpuruṣasaṃjñakam |</p>
<pre><code>hiraṇyagarbhadānaṃ ca brahmāṇḍaṃ tadanantaram ||

kalpapādapadānaṃ ca gosahasraṃ ca pañcamam |

hiraṇyakāmadhenuś ca hiraṇyāśvas tathaiva ca ||

hiraṇyāśvarathas tadvad dhemahastirathas tathā |

pañcalāṅgalikaṃ tadvad dharādānaṃ tathaiva ca ||

dvādaśaṃ viṣṇucakraṃ ca tataḥ kalpalatātmakam |

saptasāgaradānaṃ ca ratnadhenus tathaiva ca ||

mahābhūtaghaṭas tadvat ṣoḍaśaṃ parikīrtitam |

sarvāṇy etāni kṛtavān purā śambarasūdanaḥ ||

vāsudevo 'tha bhagavān ambarīṣo 'tha bhārgavaḥ |

kārtavīryārjuno rāmaḥ prahrādaḥ pṛthur eva ca ||

kuryur anye mahīpālāḥ kānicid bharatādayaḥ |

yasmād vighnasahasrāṇi mahādānāni bhūtale ||

eṣām anyatamaṃ kāryaṃ vāsudevaprasādataḥ |

na śakyam anyathā kartum api śakreṇa bhūtale ||

tasmād ārādhya govindam umāpativināyakau |

mahādāne mukhaṃ kuryād vipraiś caivānumoditaḥ ||

etad evāha manave parituṣṭo janārdanaḥ |

yathā tad atra vakṣyāmi śṛṇudhvam ṛṣisattamāḥ ||

manur uvāca |

mahādānāni yānīha pavitrāṇi śubhāni ca |

rahasyāni pradeyāni tāni me kathayācyuta ||

matsya uvāca |

noktāni yāni divyāni mahādānāni ṣoḍaśa |

tāni te saṃpravakṣyāmi yathāvad anupūrvaśaḥ ||

tulāpuruṣayogo 'yaṃ yeṣām ādau vidhīyate |

ayane viṣuve puṇye vyatīpāte dinakṣaye ||

yugādiṣūparāgeṣu tathā manvantarādiṣu |

saṃkrāntau vaidhṛtidine caturdaśyaṣṭamīṣu ca ||

sitapañcadaśīparvadvādaśīṣv aṣṭakāsu ca |

yajñotsavavivāheṣu duḥsvapnādbhutadarśane ||
</code></pre>
<p><strong>[315]</strong>	dravyabrāhmaṇalābhe vā śraddhā vā yatra jāyate |</p>
<pre><code>tīrthe vāyatane goṣṭhe kūpārāmasaritsu ca ||

gṛhe vātha vane vāpi taḍāke nijhare tathā |

mahādānāni deyāni saṃsārabhayabhīruṇā ||

anityaṃ jīvitaṃ yasmād vasu cātīva cañcalam |

keśeṣv iva gṛhītas tan mṛtyunā dharmam ācaret ||

puṇyāṃ tithiṃ samāsādya kṛtvā brāhmaṇavācanam |

ṣoḍaśāratnimātraṃ tu daśa dvādaśa vā karān ||

maṇḍalaṃ kārayed vidvāṃś caturbhadrānanaṃ budhaḥ |

saptahastā bhaved vedī madhye pañcakarātha vā ||

tanmadhye toraṇaṃ kuryāt sāradārumayaṃ budhaḥ ||
</code></pre>
<p>toraṇam idaṃ tulādhāraṇārtham |</p>
<pre><code>kuryād daṇḍāni catvāri caturdikṣu vicakṣaṇaḥ |

sumekhalāyoniyutāni dvāri saṃpūrṇakuṇḍāni saviṣṭarāṇi |

hastapramāṇāni tilājyadhūpapuṣpopahārāṇi suśobhanāni ||

pūrvottare hastamitātha vedī grahādideveśvarapūjanāya |

tatrārcanaṃ brahmaśivācyutānāṃ sūryasya kāryaṃ phalamālyavastraiḥ ||

lokeśavarṇāḥ paritaḥ patākā madhye dhvajaḥ kiṃkiṇikāyutaḥ syāt |

dvāreṣu kāryāṇi ca toraṇāni catvary api kṣīravanaspatīnām ||

dvāreṣu kumbhadvayam atra kāryaṃ sugandhadhūpāmbararatnayuktam |

śākeṅgudīcandanadevadāruśrīparṇabilvaiḥ priyakāñcanottham ||

stambhadvayaṃ hastayugāvakhātaṃ kṛtvā dṛḍhaṃ pañcakarocchritaṃ ca |

tadantaraṃ hastacatuṣṭayaṃ syād athottarāṅgaṃ ca tadaṅgam eva ||
</code></pre>
<p>tadaṅgaṃ stambhavṛkṣajātimat |</p>
<pre><code>samānajātiś ca tulāvalambyā haimena madhye putuṣeṇa yuktā |

dairghyeṇa sā hastacatuṣṭayaṃ tu pṛthutvam asyās tu daśāṅgulāni ||

tulā suvarṇābaraṇā tu kāryā salohapāśadvayaśṛṅkhalābhiḥ |
</code></pre>
<p><strong>[316]</strong>	yutā suvarṇena ca ratnamālā vibhūṣitā mālyavilepanāḍyā ||</p>
<pre><code>cakraṃ likhed vārijagarbhayuktaṃ nānārajobhir bhuvi puṣpakīrṇam |

vitānakaṃ copari pañcavarṇaṃ saṃsthāpayet puṣpaphalopaśobham ||

atha dvijā vedavidaś ca kāryāḥ surūpaveśānvayaśīlayuktāḥ |

vidhānadakṣāḥ paṭavo 'nukūlā ye cāryadeśaprabhavā dvijendrāḥ ||

guruś ca vedārthavidāryadeśasamudbhavaḥ śīlakulābhirūpaḥ |

kāryaḥ purāṇābhirato 'tidakṣaḥ prasannagambhīrasarasvatīkaḥ ||

sitāmbaraḥ kuṇḍalahemasūtrakeyūrakaṇṭhābharaṇābhirāmaḥ |

pūrveṇa ṛgvedayutau ca śastau yajurvidau dakṣiṇataś ca kāryau ||

sthāpyau dvijau sāmavidau ca paścād ātharvaṇāv uttarataś ca kāryau |

vināyakādigrahalokapālavasvaṣṭakādityamarudgaṇānām ||

brahmācyuteśārkavanaspatibhyaḥ svamantrato homacatuṣṭayaṃ syāt |

japyāni sūktāni tathaiva caiṣām anukrameṇaiva yathāsvarūpam ||

homāvasāne kṛtatūryanādo gurur gṛhītvā balipuṣpadhūpam |

āvāhayel lokapatīn krameṇa mantrair amībhir yajamānayuktaḥ ||

oṃ ehy ehi sarvāmarasiddhasādhyair abhiṣṭuto vajradharaḥ sureśaḥ |

saṃvījyamāno 'psarasāṃ gaṇena rakṣādhvaraṃ no bhavan namas te ||

oṃ indrāya namaḥ |

oṃ ehy ehi sarvāmara havyavāha munipravīrair abhito 'bhujuṣṭaḥ |

tejovatīlokagaṇena sārdhaṃ mamādhvaraṃ rakṣa kave namas te ||

oṃ agnaye namaḥ |

oṃ ehy ehi vaivasvata dharmarāja sarvāmarair arcitadivyamūrte |

śubhāśubhānandasuvāmadhīśa śivāya naḥ pāhi sakhaṃ namas te ||

oṃ yamāya namaḥ |

oṃ ehy ehi rakṣogaṇanāyakas tvaṃ viśālavetālapiśācasaṃghaiḥ |

mamādhvaraṃ pāhi śubhādhinātha lokeśvaras tvaṃ bhagavan namas te ||
</code></pre>
<p><strong>[317]</strong>	oṃ nirṛtaye namaḥ |</p>
<pre><code>oṃ ehy ehi pāthogaṇavāridhīnāṃ gaṇena parjanya mahāpsarobhiḥ |	

vidyādharendrāmaragīyamānaḥ pāhi tvam asmān bhagavan namas te ||

oṃ varuṇāya namaḥ |

oṃ ehy ehi yajñaṃ mama rakṣaṇāya mṛgādhirūḍhaḥ saha siddhasaṃghaiḥ |

prāṇādhipaḥ kālakaveḥ sahāyo gṛhāṇa pūjāṃ bhagavan namas te ||

oṃ vāyave namaḥ |

oṃ ehy ehi yajñeśvara yajñarakṣāṃ vidhatsva nakṣatragaṇena sārdham |

sarvauṣadhībhiḥ pitṛbhiḥ sahaiva gṛhāṇa pūjāṃ bhagavan namas te ||

oṃ somāya namaḥ |

oṃ ehy ehi viśveśvara nas triśūlin kapālakhatvāṅgavareṇa sārdham |

lokeśa bhūteśvara yajñasiddhyai gṛhāṇa pūjāṃ bhagavan namas te ||

oṃ īśānāya namaḥ |

oṃ ehy ehi pātāladhārāmarendra nāgāṅganākiṃnaragīyamānaḥ |

rakṣogaṇenāmaralokasārdham ananta rakṣodhvaram asmadīyam ||

oṃ anantāya namaḥ |

oṃ ehy ehi viśvādhipate munīndra lokena sārdhaṃ pitṛdevatābhiḥ |

viśādhvaraṃ naḥ satataṃ śivāya pitāmahas tvaṃ bhagavan namas te ||

oṃ brahmaṇe namaḥ |

trailokye yāni bhūtāni sthāvarāṇi carāṇi ca |

brahmaviṣṇusuraiḥ sārdhaṃ rakṣāṃ kurvantu tāni me ||

devadānavagandharvā yakṣarākṣasapannagāḥ |

ṛṣayo manavo gāvo devā mātara eva ca ||

sarve mamādhvare rakṣāṃ prakurvantu mudānvitāḥ |

ity āvāhya surān dadyād ṛtvigbhyo hemabhūṣaṇam ||

kuṇḍalāni ca haimāni sūtrāṇi kaṭakāni ca |

tathāṅgulīpavitrāṇi vāsāṃsi śayanāni ca ||

dviguṇaṃ gurave dadyād bhūṣaṇācchādanādikam |

japeyuḥ śāntikādhyāyaṃ jāpakāḥ sarvatodiśam || **[318]**
</code></pre>
<p>śāntikādhyāyam &ldquo;śaṃ na indrāgnī&rdquo; iti sūktam |</p>
<pre><code>upoṣitāś ca te sarve kṛtvaivam adhivāsanam |

ādāv ante ca madhye ca kuryād brāhmaṇavācanam ||

tato maṅgalaśabdena snāpito vedapuṃgavaiḥ |

triḥ pradakṣiṇam āvṛtya gṛhītakusumāñjaliḥ ||

śuklamālyāmbaradharas tāṃ tulām anumantrayet |

namas te sarvadevānāṃ śakti tvaṃ satyam āsthitā ||

sākṣibhūtā jagaddhātrī nirmitā viśvayoninā |

ekataḥ sarvasatyāni tathānṛtaśatāni ca ||

dharmādharmakṛtāṃ madhye sthāpitāsi jagaddhite |

tvaṃ tule sarvabhūtānāṃ pramāṇam iha kīrtitā ||

māṃ tolayantī saṃsārād uddharasva namo 'stu te |

yo 'sau tatrādhipo devaḥ puruṣaḥ pañcaviṃśakaḥ ||

sa eṣo 'dhiṣṭhito devi tvayi tasmān namo namaḥ |

oṃ namo namas te govinda tulāpuruṣasaṃjñaka ||

tvaṃ hare tārayasvāsmāṃs tv asmāt saṃsārakardamāt |

puṇyaṃ kālaṃ samāsādya kṛtvaivam adhivāsanam ||

punaḥ pradakṣiṇaṃ kṛtvā tulāṃ tāṃ prāruhed budhaḥ |

sakhaḍgacarmakavacī sarvābharaṇabhūṣitaḥ ||

dharmarājam athādhāya somasūtreṇa saṃyutam |

karābhyāṃ baddhamuṣṭibhyām āste paśyan harer mukham ||

tato 'pare tulābhāge nyaseyur dvijapuṃkavāḥ |

samād abhyadhikaṃ yāvat kāñcanaṃ cātinirmalam ||

puṣṭikāmas tu kurvīta bhūmisaṃsthaṃ nareśvara |

kṣaṇamātraṃ tataḥ sthitvā punar evam udīrayet ||

oṃ namas te sarvabhūtānāṃ sākṣibhūte sanātane |

pitāmahena devi tvaṃ nirmitā parameṣṭhinā ||

tvayā ghṛtaṃ jagat sarvaṃ mahat sthāvarajaṅgamam |

sarvabhūtātmabhūtasthe namas te viśvadhāriṇi ||
</code></pre>
<p><strong>[319]</strong>	tato &lsquo;vatīrya gurave pūrvam ardhaṃ nivedayet |</p>
<pre><code>ṛtvigbhyaḥ param ardhaṃ tu dadyād udakapūrvakam ||

gurave grāmaratnāni ṛtvigbhyaś ca nivedayet |

prāpya teṣām anujñāṃ ca tathānyebhyo 'pi dāpayet ||

dīnānāthaviśiṣṭādīn pūjayed brāhmaṇaiḥ saha |

na ciraṃ ghārayed gehe hema saṃprokṣitaṃ budhaḥ ||

tiṣṭhadbhayāvahaṃ yasmāc chokavyādhikaraṃ nṛṇām |

śīghraṃ parasvīkaraṇāc chreyaḥ prāpnoti puṣkalam ||

anena vidhinā yas tu tulāpuruṣam ācaret |

pratilokādhipasthāne pratimanvantaraṃ vaset ||

vimānenārkavarṇena kiṃkiṇījālamālinā |

pūjyamāno 'psarobhiś ca tato viṣṇupuraṃ vrajet ||

kalpakoṭiśataṃ yāvat tasmiṃl loke mahīyate ||

karmakṣayād ih punar bhuvi rājarājabhūpālamaulimaṇirañjitapādapīṭhaḥ |

śraddhānvito bhavati yajñasahasrayājī dīpapratāpajitasarvamahīpalokaḥ ||

yo dīyamānam api paśyati bhaktiyukto lokāntare smarati vācayatīha loke |

yo vā śṛṇoti paṭhatīndusamānarūpaṃ prāpnoti dhāma sa puraṃdaradevajuṣṭam ||
</code></pre>
<p>iti tulāpuruṣadānam |</p>
<p>atra bhaviṣyottarīyā viśeṣāḥ |</p>
<pre><code>tanmadhye kārayed vediṃ hastamātrocchritāṃ śubhām |

caturdvāreṣu saṃsthāpyāḥ kumbhāḥ syuḥ pallavānanāḥ ||

pañcaratnasamāyuktāḥsaptadhānyopari sthitāḥ |
</code></pre>
<p>pañcaratnāni |</p>
<pre><code>kanakaṃ hīrakaṃ nīlaṃ padmarāgaṃ ca mauktikam || iti 
</code></pre>
<p>saptadhānyāni grāmyāṇi āraṇyāni grāmyāraṇyāni vā |</p>
<pre><code>vrīhayo yavagodhūmā ubhau ca tilasarṣapau |

ikṣuḥ priyaṅgavaś caiva grāmyā oṣadhayaḥ smṛtāḥ ||

veṇuśyāmākanīvārajartilāś ca gavedhukāḥ |

āraṇyajā markaṭikāḥ sapta gandutikottamāḥ ||
</code></pre>
<p><strong>[320]</strong>	aṇavo rājamāṣāś ca māṣā mudgāś ca kodravāḥ |</p>
<pre><code>kuhīnakāḥ sahīnāś ca saptaite dvyantarāḥ smṛtāḥ || iti |
</code></pre>
<p>tathā |</p>
<pre><code>atraiva kecid icchanti ṛṣayaḥ ṣoḍaśartvijaḥ |

āghārāv ājyabhāgau tu pūrvaṃ hutvā dvijottamaḥ ||

praṇavādisvanāmnā ca svāhānte homa ucyate ||
</code></pre>
<p>tathā |</p>
<pre><code>anenaiva vidhānena kecid raupyamayaṃ punaḥ |

karpūreṇa tathecchanti kecid brāhmaṇapuṃgavāḥ ||

tathā sitatṛtīyāyāṃ nāryaḥ saubhāgyadarpitāḥ |

kuṅkumena prayacchanti lavaṇena guḍena ca ||

tatra mantrā na homā vā evam eva pradāpayet ||
</code></pre>
<p>iti tulādāne viśeṣaḥ |</p>
<pre><code>athātaḥ saṃpravakṣyāmi mahādānam uttamam |

nāmnā hiraṇyagarbhākhyaṃ mahapātakanāśanam ||

puṇyaṃ dinam athāsādya tulāpuruṣadānavat |

ṛtvigmaṇḍapasaṃbhārabhūṣaṇācchādanādikam ||

kuryād upoṣitas tadval lokeśāvāhanaṃ budhaḥ |

puṇyāhavācanaṃ kṛtvā tadvat kṛtvādhivāsanam ||

brāhmaṇair ānayet kuṇḍaṃ tapanīyam ayaṃ śubham |

dvāsaptatyaṅgulocchrāyaṃ hemapaṅkajagarbhavat ||

tribhāgahīnavistāraṃ praśastaṃ murajākṛti |

daśāntāni saratnāni dātraṃ sūcī tathaiva ca ||

hemanālaṃ sapiṭakaṃ bahir ādityasaṃyutam |

athaivāvaraṇaṃ nābher upavītaṃ ca kāñcanam ||

pārśvataḥ sthāpayet tadvad dhemadaṇḍaṃ kamaṇḍalum |

padmākāraṃ pidhānaṃ syāt samantād aṅgulādhikam ||

muktāvalīsamopetaṃ padmarāgadalānvitam |

tiladroṇopari gataṃ vedimadhye tato 'rcayet ||

tato maṅgalaśabdena brahmaghoṣaraveṇa ca |
</code></pre>
<p><strong>[321]</strong>	sarvauṣadhyudakasthānaṃ snapitaṃ vedapāragaiḥ ||</p>
<pre><code>śuklamālyāmbaradharaiḥ sarvābharaṇabhūṣitaḥ|

ida(ma)m uccārayen mantraṃ gṛhītakusumāñjaliḥ ||

namo hiraṇyagarbhāya hiraṇyakavacāya ca |

saptalokasurādhyakṣa jagaddhātre namo namaḥ ||

bhūrlokapramukhā lokās tava gharbhe vyavasthitāḥ |

brahmādayas tathā devā namas te viśvadhāriṇe ||

namas te bhuvanādhāra namaste bhuvanāśraya |

namo hiraṇyagarbhāya garbhe yasya pitāmahaḥ||

yatas tvam eva bhūtātmā bhūte bhūte vyavasthitaḥ ||

tasmān mām uddharāśeṣaduḥkhasaṃsārasāgarāt |

evam āmantrya tanmadhyam āviśyāsta udaṅmukhaḥ ||

muṣṭibhyāṃ parisaṃgṛhya dharmarājacaturmukhau ||

jānumadhye śiraḥ kṛtvā tiṣṭhed ucchvāsapañcakam |

garbhādhānaṃ puṃsavanaṃ sīmantonnayanaṃ tathā ||

kuryur hiraṇyagarbhasya tatas te dvijapuṃgavāḥ |

gīramaṅgalaghoṣeṇa gurur utthāpayet tataḥ ||

jātakarmādikāḥ kuryuḥ kriyāḥ ṣoḍaśa cāparāḥ |

sūcyādikaṃ ca gurave datvā mantram imaṃ paṭhet ||

oṃ namo hiraṇyagarbhāya viśvagarbhāya vai namaḥ |

carācarasya jagato gṛhabhūtāya vai namaḥ ||

mātrāhaṃ janitaḥ pūrvaṃ martyadharmāmarottama |

tvadgarbhasaṃbhavo deva divyadeho bhavāmy aham ||

caturbhiḥ kalaśair bhūyas tatas te dvijapuṃgavāḥ |

snānaṃ kuryuḥ prasannāṅgāḥ sarvābharaṇabhūṣitāḥ ||

devasya tveti mantreṇa sthitasya kanakāsane |

adya jātasya te 'ṅgāni abhiprekṣyāmahe vayam ||

divyenānena vapuṣā ciraṃ jīva sukhī bhava |
</code></pre>
<p><strong>[322]</strong>	tato hiraṇyagarbhaṃ taṃ tebhyo dadyād vicakṣaṇaḥ ||</p>
<pre><code>te pūjyāḥ sarvabhāvena bahavo vā tadājñayā |

tatropakaraṇaṃ sarvaṃ gurave vinivedayet ||

pādukopānahacchatraṃ cāmarāsanabhājanam |

grāmaṃ vā viṣayaṃ vāpi yad anyad dayitaṃ bhavet ||

anena vidhinā yas tu puṇye 'hni vinivedayet |

hiraṇyagarbhadānaṃ sa brahmaloke mahīyate ||

pureṣu lokapālānāṃ praimanvantaraṃ vaset |

kalpakoṭiśataṃ yāvad brahmaloke mahīyate ||

kalikaluṣavimuktaḥ pūjitaḥ siddhasaṃghair amalacamaramālāvījyamāno 'psarobhiḥ |

pitṛśatam atha bandhūn putrapautraprapautrān api narakanimagnāṃs tārayed eka eva ||
</code></pre>
<p>iti mātsye hiraṇyagarbhadānavidhiḥ |</p>
<pre><code>matsya uvāca |

athātaḥ saṃpravakṣyāmi brahmāṇḍābhidham uttamam |

yac chreṣṭhaṃ sarvadānānāṃ mahāpātakanāśanam ||

puṇyaṃ dinam athāsādya tulāpuruṣadānavat |

ṛtvigmaṇḍalasaṃbhārabhūṣaṇācchādanāni ca ||

lokeśāvāhanaṃ tadvad adhivāsanakaṃ tathā |

kuryād viṃśapalād ūrdhvam ā sahasrāc ca śaktataḥ ||

śakaladvayasaṃyuktaṃ brahmāṇḍaṃ kāñcanaṃ budhaḥ |

diggajāṣṭakasaṃyuktaṃ ṣaḍvedāṅgasamanvitam ||

lokapālāṣṭakopetaṃ madhyasthitacaturmukham |

śivācyutārkaśikharam umālakṣmīsamanvitam ||

vasvādityamarudgarbhaṃ mahāratnasamanvitam |

vitaster aṅgulaśataṃ yāvadāyāmavistaram ||

kauśeyavastrasaṃyuktaṃ tiladroṇopari nyaset |

tathāṣṭādaśa dhānyāni samantāt parikalpayet || **[323]**

śyāmākadhānyayavamudgatilāṇumāṣagodhūmakodravakulatthasatīnaśimbaiḥ |

aṣṭādaśaṃ caṇakalāyamayoṣṭarājamāṣapriyaṅgusahitaṃ ca masūram āhuḥ ||

pūrveṇānantasaṃyuktaṃ pradyumnaṃ pūrvadakṣiṇe |

prakṛtiṃ dakṣiṇe deśe saṃkarṣaṇam ataḥ param ||

paścime caturo vedān aniruddham ataḥ param |

agnim uttarato hemavāsudevam ataḥ param ||

samantād guḍapīṭhasthān arcayet kāñcanān budhaḥ |

sthāpayed vastrasaṃvītān pūrṇakumbhān daśaiva tu ||

daśaiva dhenavo deyāḥ sahemā varadohanāḥ |

pādukopānahacchatracāmarāsanadarpaṇaiḥ ||

bhakṣyabhojyānnadīpekṣuphalamālyānulepanaiḥ |

homādhivāsanānte tu snāpito vedapuṃgavaiḥ ||

oṃ namo 'stu viśveśvara viśvadhāma jagatsavitre bhagavan namas te |

saptarṣilokāmarabhūtaleśa garbheṇa sārdhaṃ vitarābhirakṣām ||

ye duḥkhitās te sukhino bhavantu prayāntu pāpāni carācarāṇām |

tvaddānaśastrāhatapātakānāṃ brahmāṇḍa doṣāḥ pralayaṃ prayāntu ||

devaṃ praṇamyāmaraviśvagarbhaṃ dadyād dvijebhyo daśadhā vibhajya |

bhāgadvayaṃ tatra guroḥ prakalpya samaṃ bhajec cheṣam ataḥ krameṇa ||

svalpeṣu homaṃ gurur eka eva kuryād athaikāgnividhānayuktyā |

sa eva saṃpūjyatamo 'lpavittair yathoktavastrābharaṇādikena ||

itthaṃ ya etad akhilaṃ puruṣo 'nukuryād brahmāṇḍadānam adhigamya mahad vimānam |

nirdhūtakalmaṣaviśuddhatanur murārer ānandakṛtpadam upaiti mahāpsarobhiḥ ||

saṃtārayet pitṛpitāmahaputrapautrabandhupriyātithikalatraśatāṣṭakaṃ saḥ |

brahmāṇḍadānaśakalīkṛtapātakaugham ānandayec ca jananīkulam apy aśeṣam ||
</code></pre>
<p>iti mātsye brahmāṇḍadānavidhiḥ |</p>
<p>atra bhaviṣyottarīyā viśeṣāḥ | <strong>[324]</strong></p>
<pre><code>brahmāṇḍaṃ kāñcanaṃ kṛtvā sarvalakṣaṇasaṃyutam |

devāsurair manuṣyaiś ca gandharvoragarākṣasaiḥ ||

saṃyuktaṃ ca nadībhiś ca samudraiḥ parvatais tathā |

vimānaśatakoṭībhir bhūṣitaṃ ca sarovaraiḥ ||
</code></pre>
<p>tathā |</p>
<pre><code>tasyāṅge kalpayed rājan bhuvanāni caturdaśa |
</code></pre>
<p>tathā |</p>
<pre><code>kalaśa(śakala)dvayasaṃyuktaṃ ghaṭākāraṃ susaṃhatam |
</code></pre>
<p>tathā |</p>
<pre><code>puṣpamaṇḍapikāṃ kṛtvā tatra saṃsthāpayed budhaḥ |

tiladroṇoparigataṃ kuṅkumakṣodacarcitam ||

vāsoyugmena saṃchādya dhūpagandhādivāsitam |

aṣṭādaśaiva dhānyāni droṇamātrāṇy athāharet ||

gṛhe vā maṇḍape vāpi sthāpayet taṃ vicakṣaṇaḥ |
</code></pre>
<p>tathā |</p>
<pre><code>brahmaviṣṇuśivānāṃ ca tannāmnā juhuyāt tilān |

ayutaṃ homayet pañcān mahāvyāhṛtibhir nṛpa ||

rudrajāpaś ca kartavyas tasyaivānantaraṃ budhaiḥ |

tataḥ parvasamīpe tu snātaḥ śuklāmbaraḥ śuciḥ ||

brahmāṇaṃ pūjayed bhaktyā gṛhītasukumāñjaliḥ (?) |

namo jagatpratiṣṭhāya viśvadhāmne namo 'stu te ||

vāṅmayāntarnimagnāya brahmāṇḍe śubhakṛd bhava |

brahmāṇḍodaravartīni yāni sattvāni kānicit ||

tāni sarvāṇi me puṣṭiṃ prayacchantv atulāṃ tathā |

brahmā viṣṇuś ca rudraś ca lokapālās tathā grahāḥ ||

nakṣatrāṇi tathā nāgā ṛṣayo marutas tathā |

sarve bhavantu me prītāḥ sapta janmāntarāṇi ca ||

ity uccārya tato dadyād brahmāṇḍaṃ sarvakāmadam |

sadakṣiṇaṃ ca tat kṛtvā diksaṃsthān pūjayed dvijān ||
</code></pre>
<p>iti bhaviṣyottare viśeṣato brahmāṇḍadānavidhiḥ \</p>
<pre><code>matsya uvāca |

kalpapādapadānākhyam ataḥ param anuttamam |

mahādānaṃ pravakṣyāmi sarvapāpapraṇāśanam ||
</code></pre>
<p><strong>[325]</strong>	puṇyaṃ dinam athāsādya tulāpuruṣadānavat |</p>
<pre><code>puṇyāhavācanaṃ kṛtvā lokeśāvāhanaṃ tathā ||

ṛtvigmaṇḍapasaṃskārabhūṣaṇācchādanādikam |

kāñcanaṃ kārayed vṛkṣaṃ nānāphalasamanvitam ||

nānāvihagavastrāṇi bhūṣaṇāni ca kārayet |

śaktitas tripalād ūrdhvam ā sahasrād dhi kārayet ||

atha taptasuvarṇasya kārayet kalpapādapam |

guḍaprasthopariṣṭāc ca sitavastrayugāvṛtam ||

brahmaviṣṇuśivopetaṃ pañcaśākhaṃ sabhāskaram |

kāmadevam adhastāc ca sakalatraṃ prapūjayet ||

saṃtānaṃ pūrvatas tadvat turīyāṃśena kalpayet |

mandāraṃ dakṣiṇe pārśve śriyā sārdhaṃ ghṛtopari ||

paścime pāribhadraṃ tu savitryā saha jīrake |

surabhīsaṃyutaṃ tadvat tileṣu harcandanam ||

tṛtīyāṃśena kurvīta tilena phalasaṃyutam |

kauśeyavastrasaṃyuktān ikṣumālāsamanvitān ||

tathāṣṭau pūrṇakalaśān pādukāsanabhājanam |

dīpakopānahacchatracāmarāsanasaṃyutam ||

phalamālyayutaṃ tadvad upariṣṭād vitānakam |

tathāṣṭādaśa dhānyāni samantāt parikalpayet ||

oṃ namas te kalpavṛkṣāya cintitārthapradāyine |

viśvaṃbharāya devāya namas te viśvamūrtaye ||

yasmāt tvam eva viśvātmā brahmā sthānur divākaraḥ |

mūrtāmūrtaṃ paraṃ bījamataḥ pāhi sanātanam ||

tvam evāmṛtasarvasvam anantaḥ puruṣo 'vyayaḥ |

saṃtānādyair upetaḥ san pāhi saṃsārasāgarāt ||
</code></pre>
<p><strong>[326]</strong>	evam āmantrya taṃ dadyād gurave kalpapādapam |</p>
<pre><code>caturbhyaś cāpi ṛtvigbhyaḥ saṃtānādyān prakalpayet ||

(svalpeṣv ekāgnivat kuryād gurur evābhipūjitaḥ |

na vittaśāṭhyaṃ kurvīta na ca vismayavān bhavet ||

anena vidhinā yas tu mahādānaṃ nivedayet |)

sarvapāpavinirmuktaḥ so 'śvamedhaphalaṃ labhet ||

apsarobhiḥ parivṛtaḥ siddhacāraṇakiṃnaraiḥ |

bhūtān bhavyāṃś ca manujāṃs tārayed romasaṃmitān ||

stūyamāno divaḥ pṛṣṭhe putrapautraprapautrakān |

vimānenārkavarṇena viṣṇulokaṃ sa gacchati ||

divi kalpaśataṃ tiṣṭhed rājarājo bhaven naraḥ |

nārāyaṇabalopeto nārāyaṇaparāyaṇaḥ ||

nārāyaṇakathāsakto nārāyaṇaparaṃ vrajet ||
</code></pre>
<p>iti mātsye kalpavṛkṣadānavidhiḥ |</p>
<p>asya bhaviṣyottare viśeṣaḥ |</p>
<pre><code>śrībhagavān uvāca |

aputraḥ puruṣo yaś ca nārī vā parvatātmane |

sauvarṇas tena dātavyaḥ kalpavṛkṣo guṇānvitaḥ ||

kṛttrimaṃ vāpi gṛhṇīyād vṛkṣaṃ vā sthāvarādikam |

anyajāto 'tha vā putraḥ putratve parikalpayet ||

tena putravatāṃ loke gacched divi na saṃśayaḥ |

kalpavṛkṣas tu kartavyaḥ suddhakāñcanasaṃbhavaḥ ||

bahuśākhaḥ suparṇāṅgo hy anekakusumānvitaḥ |

mahāskandhaḥ surūpaś ca ratnālaṃkṛtavigrahaḥ ||

phalāni tasya divyāni sauvarṇāni prakalpayet |

rājataṃ caiva kurvīta samantāt pīṭham uttamam ||

pravālāṅkurasaṃpṛktaṃ muktādāmavilambitam |

catuṣkoṇeṣu kurvīta caturaḥ kāñcanadrumān ||
</code></pre>
<p><strong>[327]</strong>	suvarṇasya pramāṇaṃ tu kathayāmi varānane |</p>
<pre><code>sahasreṇa tadardhena tasyāpy ardhena vā punaḥ ||

kārayet kalpavṛkṣaṃ tu sarvakāmasamṛddhaye |

candrasūryoparāge tu duḥsvapnādbhutadarśane ||

janmarkṣe viṣuve caiva yugādyāsv atha vā punaḥ |

nadyās tīre gṛhe vāpi devatāyatane 'pi vā |

prāgudakpravaṇe deśe maṇḍapaṃ tatra kārayet ||

daśahastapramāṇena kuṇḍam ekaṃ suśobhanam |

āgneyyāṃ kārayed rājan mekhalātrayabhūṣitam ||

tatra ca brāhmaṇā yojyā ṛgyajuḥsāmapāṭhakāḥ |

upadeṣṭā ca tatraiva dvitīyaḥ pañcamo 'pi vā ||

sarvābharaṇasaṃpannās tāmrapātravibhūṣitāḥ |

guḍaprasthopariṣṭāc ca sthāpayet kalpapādapam ||

brahmaviṣṇuśivopetaṃ pañcaśākhaṃ sabhāskaram |

kāmadevam adhastāc ca sakalatraṃ prakalpayet ||

saṃtānaṃ saha gāyatryā pūrvato lavaṇopari |

mandāraṃ dakṣiṇe pārśve śriyā saha tathā ghṛte ||

paścime pārijātaṃ ca umayā saha jīrake |

surabhīsahitaṃ tadvittileṣu haricandanam ||

kauśeyavastrasaṃyuktān ikṣumālāsamanvitān |

tathāṣṭau pūrvakalaśān samantāt parikalpayet ||

agnau praṇayanaṃ kṛtvā adhivāsya tu pādapam |

homaṃ ca brāhmaṇāḥ kuryuḥ suśuddhenāntarātmanā ||

āghārāv ājyabhāgau ca pūrvaṃ hutvā vicakṣaṇaḥ |

talliṅgaiḥ sthāpitān devān homenāpyāyayet tataḥ ||

mahāvyāhṛtibhiś caiva homaṃ kuryus tataḥ param |

ayutena bhavet siddhir yajñasya varavarṇini ||

tataḥ prabhāte cotthāya snātvā śuklāmbaraḥ śuciḥ |

triḥ pradakṣiṇam āvṛtya mantram etam udīrayet ||
</code></pre>
<p><strong>[328]</strong>	namaste kalpavṛkṣāya cintitārthapradāyaka |</p>
<pre><code>vṛddhipradāya devāya namas te viśvamūrtaye ||

yasmāt tvam eva viśvātmā brahmā sthāṇur divākaraḥ |

mūrtāmūrthaṃ paraṃ bījam ataḥ pāhi sanātanam ||

evam āmantrya taṃ dadyād gurave kalpapādapam |

caturbhyaś cātha ṛtvigbhyaḥ saṃtānādīn prakalpayet ||

anena vidhinā yas tu dānam etat prayacchati |

tasya puṇyaphalaṃ devi śṛṇuṣva gadato mama ||

nārī vā puruṣo vāpi sa tāvad bhuvi durlabhaḥ |

mātṛtaḥ pitṛtaś caiva puruṣān ekaviṃśatim ||

tārayet kṛtakṛtyaś ca bhavej janmani janmani |

avasthātritaye yac ca pāpaṃ janmadaśārjitam ||

tat kṣālayaty asaṃdehaṃ brahmalokaṃ ca gacchati |

tatra brahmadinaṃ sthitvā punar yāti śivālayam ||

tatrāpi suciraṃ kālaṃ gamitvā puṇyalokataḥ |

evamādi vasitvā tu munuṣyo jāyate punaḥ ||

arogī balavāñ śūro rūpavān subhagas tathā |

daś janmāni kurute rājyaṃ nihatakaṇṭakaḥ ||

nārī vā dānam etad dhi datvā caitat phalaṃ labhet |

etad gauryāḥ samākhyātaṃ bhavena bhavamedinā ||

mayā ca kathitaṃ sarvaṃ tava pāṇḍukulodvaha ||

haimaṃ suradrumacatuṣṭayasaṃyutaṃ ca saṃkalpya kalpaviṭapaṃ pratipādayed yaḥ |

viprāy vedaviduṣe prayato 'hni puṇye prāpnoty analpam avikalpam asāv abhīṣṭam ||
</code></pre>
<p>iti bhaviṣyottare kalpavṛkṣadāne viśeṣaḥ |</p>
<pre><code>matsya ucāca |

athātaḥ saṃpravakṣyāmi mahādānam anuttamam |

gosahasrapradānākhyaṃ sarvapāpaharaṃ param ||

puṇyāṃ tithiṃ samāsādya yugamanvantarādikam |
</code></pre>
<p><strong>[329]</strong>	payovrats trirātraṃ syād ekarātram athāpi vā ||</p>
<pre><code>lokeśāvāhanaṃ kuryāt tulāpuruṣadānavat |

puṇyāhavācanaṃ kuryād dhomakāryaṃ tathaiva ca ||

ṛtvigmaṇḍalasaṃbhārabhūṣaṇācchādanādikam |

vṛṣaṃ lakṣaṇasaṃyuktaṃ vedimadhye 'dhivāsayet ||

gosahasrād viniṣkṛṣya gavāṃ daśakam eva ca |

gosahasraṃ bahiṣkuryād vastramālyavibhūṣitam ||

suvarṇaśṛṅgābharaṇaṃ raupyapādasamanvitam |

antaḥ preveśya daśakaṃ vastramālyais tu pūjayet ||

suvarṇaghaṇṭikopetaṃ hemapaṭṭair alaṃkṛtam |

kauśeyavastrasaṃvītaṃ gandhamālyasamanvaitam ||

hemaratnamayaiḥ śṛṅgaiś cāmarair upaśobhitam |

pādukopānahacchatrabhājanāsanasaṃyutam ||

gavāṃ daśakamadhye syāt kāñcano nandikeśvaraḥ |

kauśeyavastrasaṃvīto gandhamālyavibhūṣitaḥ ||

lavaṇadroṇaśikhare mālekṣuphalasaṃyutaḥ |

kuryāt palaśatād ūrdhvaṃ sarvam etad asaṃśayam ||

śaktitaḥ palasāhasraṃ tritayaṃ yāvad eva tu |

gośate 'pi daśāṃśena sarvam etat samācaret ||

puṇyakālaṃ samāśādya gītamaṅgalaniḥsvanaiḥ |

sarvauṣadhyudakasnānaiḥ snāpito vedapuṃgavaiḥ ||

imam uccārayen mantraṃ gṛhītakusumāñjaliḥ |

oṃ namo viśvamūrtibhyo viśvamātṛbhya eva ca ||

viśvādhivāsinībhyaś ca rohiṇībhyo namo namaḥ |

gavām aṅgeṣu tiṣṭhanti bhuvanāny ekaviṃśatiḥ ||

brahmādayas tathā devā rohiṇyaḥ pāntu mātaraḥ |

gāvo mamāgrataḥ santu gāvaḥ pṛṣṭhata eva hi ||

gāvaḥ śirasi me nityaṃ gavāṃ madhye vasāmy aham |

yasmāt tvaṃ vṛṣarūpeṇa dharma eva sanātanaḥ ||
</code></pre>
<p><strong>[330]</strong>	aṣṭamūrter adhiṣṭhānam ataḥ pāhi sanātanam |</p>
<pre><code>ity āmantrya tato dadyād gurave nandikeśvaram ||

sarvopakaraṇopetaṃ goyugaṃ ca vicakṣaṇaḥ |

ṛtvigbhyo dhenum ekaikāṃ daśānāṃ vinivedayet ||

daśa pañcātha vā dadyād anyebhyas tadanujñayā |

naikā bahubhyo dātavyā yato doṣakaro bhavet ||

bahvyaś caikasya dātavyāḥ śrīmatārogyavṛddhaye |

payovrataḥ punas tiṣṭhed ekāhaṃ gosahasradaḥ ||

śrāvayec chṛṇuyād vāpi mahādānānukīrtanam |

tad dinaṃ brahmacārī syād ya icched vipulāṃ śriyam ||

anena vidhinā yas tu gosahasraprado bhavet |

sarvapāpavinirmuktaḥ siddhacāraṇasevitaḥ ||

vimānenārkavarṇena kiṅkiṇījālamālinā |

sarveṣāṃ lokapālānāṃ loke saṃpūjyate 'maraiḥ ||

pratimanvantaraṃ tiṣṭhet putrapautrasamanvitaḥ |

sapta lokān atikramya tataḥ śivapuraṃ vrajet ||

śatam ekottaraṃ tadvat pitṝṇāṃ tārayed budhaḥ |

mātāmahānāṃ tadvac ca putrapautrasamanvitaḥ ||

yāvat kalpaśataṃ tiṣṭhed rājarājo bhavet punaḥ |

aśvamedhaśataṃ kuryāc chivadhyānaparāyaṇaḥ ||

vaiṣṇavaṃ lokam āsthāya tato mucyeta bandhanāt |

pitaraś cābhinandanti gosahasrapradaṃ śubham ||

api syāt sa kule 'smākaṃ putro dauhitra eva vā |

gosahasraprado bhūtvā narakād uddhariṣyati ||

tasya karmakaro vā syād api draṣṭā tathaiva ca |

saṃsārasāgarād asmād yo 'smān saṃtārayiṣyati ||
</code></pre>
<p>iti mātsye gosahasradānavidhiḥ |</p>
<pre><code>matsya uvāca |

athātaḥ saṃpravakṣyāmi kāmadhenuvidhiṃ param |

sarvakāmapradaṃ nṝṇāṃ mahāpātakanāśanam ||
</code></pre>
<p><strong>[331]</strong>	lokeśāvāhanaṃ tadvad dhomaḥ kāryo vicakṣaṇaiḥ |</p>
<pre><code>tulāpuruṣavat kuryāt kuṇḍamaṇḍapavedikām ||

svalpeṣv ekāgnivat kuryād gurur eva samāhitaḥ |

kāñcanasyātiśuddhasya dhenuṃ vatsaṃ ca kārayet ||

uttamā palasāhasrā tadardhena tu madhyamā |

kanīyasī tadardhena kāmadhenuḥ prakīrtitā ||

śaktitas tripalād ūrdhvam aśakto 'pi hi kārayet |

vedyāṃ kṛṣṇājinaṃ nyasya guḍaprasthasamanvitām ||

nyeased upari tāṃ dhenuṃ mahāratnair alaṃkṛtām |

kumbhāṣṭakaphalopetāṃ nānāphalasamanvitām ||

tathāṣṭādaśa dhānyāni samantāt parikalpayet |

ikṣudaṇḍāṣṭakaṃ tadvac nānāphalasamanvitm ||

bhājanaṃ cāmaraṃ tadvat tāmradohanakaṃ tathā |

kauśeyavastradvayasaṃprayuktā dīpātapatrābharaṇābhirāmā |

sacāmarā kuṇḍalinī saghaṇṭā galartikā pādukaraupyapādā ||
</code></pre>
<p>galartikā galabhūṣaṇam |</p>
<pre><code>rasaiś ca sarvaiḥ parito 'bhijuṣṭā haridrayā puṣpaphalair anekaiḥ |

ajājikustuṃburuśarkarābhir vitānakaṃ copari pañcavarṇam ||

snātas tato maṅgalavedaghoṣaiḥ pradakṣiṇīkṛtya sapuṣpahastaḥ |

āvāhayet tāṃ guruṇoktamantrair dvijāya dadyād atha darbhapāṇiḥ ||

tvaṃ sarvadevagaṇamandirasaṅgabhūtā viśveśvaratripathagodadhiparvatānām |

tvaddānaśastraśakalīkṛtapātakaughaḥ prāpto 'smi nirvṛtim atīva parāṃ namāmi ||

loke yathepsitaphalārthavidhāyinīṃ tvām āsādya ko hia bhavaduḥkham upaiti martyaḥ |

saṃsāraduḥkhaśamanāya dadasva kāmaṃ tvāṃ kāmadhenur iti devagaṇā vadanti ||

āmantrya rūpakulaśīlaguṇānvitāya viprāya yaḥ kanakadhenum imāṃ pradadyāt |

prāpnoti dhāma sa puraṃdaradevajuṣṭaṃ kanyāgaṇaiḥ parivṛtaḥ padam indumauleḥ ||
</code></pre>
<p>iti mātsya kāmadhenupradānavidhiḥ |</p>
<pre><code>matsya uvāca |

athātaḥ saṃpravakṣyāmi hiraṇyāśvavidhiṃ śubham |

yasya pradānād bhuvane anantaṃ phalam aśnute ||
</code></pre>
<p><strong>[332]</strong>	puṇyāṃ tithiṃ samāsādya kuryād brāhmaṇavācanam |</p>
<pre><code>lokeśāvāhanaṃ tadvat tulāpuruṣadānavat ||

ṛtvigmaṇḍapasaṃbhārabhūṣaṇācchādanādikam |

alpeṣv ekāgnivat kuryād dhemavājimakhaṃ budhaḥ ||

sthāpayed vedimadhye tu kārṣṇājinatilopari |

kauśeyavastrasaṃvītaṃ kārayed dhemavājinam ||

śaktitas tripalād ūrdhvam āsahasrapalaṃ budhaḥ |

pādukopāhanacchatracāmarāsanabhājanaiḥ ||

pūrṇakumbhāṣṭakopetaṃ mālyekṣuphalasaṃyutam |

śayyāṃ sopaskarāṃ tadvad dhemamārtaṇḍasaṃyutām ||

tataḥ sarvauṣadhisnānasnāpitaṃ vedapuṃgavaiḥ |

imam uccārayen mantraṃ gṛhītakusumāñjaliḥ ||

namas te deva deveśa vedāharaṇalampaṭa |

vājirūpeṇa mām asmāt pāhi saṃsārasāgarāt ||

tvam eva saptadhā bhūtvā chandorūpeṇa bhāskaram |

yasmād bramayase lokān ataḥ pāhi sanātana ||

evam uccārya gurave tam aśvaṃ vinivedayet |

datvā pāpakṣayād bhānor lokam abhyeti śāśvatam ||

gobhir vibhavataḥ sarvān ṛtvijaś cābhipūjayet |

sarvadhānyopakaraṇaṃ gurave vinivedayet ||

sarvaṃ śayyādikaṃ datvā bhuñjīta tilam eva ca |

purāṇaśravaṇaṃ tadvat kārayed bhojanādikam ||

imaṃ hiraṇyāśvavidhiṃ karoti yaḥ saṃpūjyamāno divi devatendraiḥ |

vimuktapāpaḥ sa puraṃ murārer āpnoti siddhari abhipūjitaḥ san ||
</code></pre>
<p>iti mātsye hiraṇyāśvadānam |</p>
<pre><code>matsya uvāca |

athātaḥ saṃpravakṣyāmi mahādānam anuttamam |

puṇyam aśvarathaṃ nāma mahāpātakanāśanam ||

puṇyaṃ dinam athāsādya kṛtvā brāhmaṇavācanam |

lokeśāvāhanaṃ kuryāt tulāpuruṣadānavat ||
</code></pre>
<p><strong>[333]</strong>	ṛtvigmaṇḍapasaṃbhārabhūṣaṇācchādanādikam |</p>
<pre><code>kṛṣṇājine tilān kṛtvā kāñcanaṃ kārayed ratham ||

saptāśvaṃ caturaśvaṃ vā catuścakraṃ sukūbaram |

aindranīlena kumbhena dhvajarūpeṇa saṃyutam ||

lokapālāṣṭakopetaṃ padmarāgadalānvitam |

catvāraḥ pūrṇakalaśā dhānyāny aṣṭādaśaiva tu ||

kauśeyavastrasaṃyuktam upariṣṭād vitānakam |

mālyekṣuphalasaṃyuktaṃ puruṣeṇa samanvitam ||

yo yadbhaktaḥ pumān kuryāt sa tannāmnyādhivāsanam |

chatracāmarakauśeyavastropānahapādukāḥ ||

gobhir vibhavataḥ sārdhaṃ dadyāc ca śayanāsanam |

ā bhārāt tripalād ūrdhvaṃ śaktitaḥ kārayed budhaḥ ||

aṣṭābhir atha saṃyuktaṃ caturbhir vātha vājibhiḥ |

dvābhyām atha yutaṃ dadyād dhemasiṃhadhvajānvitam ||

cakrarakṣāv ubhau tadvat turagasthāvathāśvinau |

puṇyakālam athāsādya pūrvavat snāpito dvijaiḥ ||

triḥ pradakṣiṇam āvṛtya gṛhītakusumāñjaliḥ |

śuklamālyāmbaro dadyād imaṃ mantram udīrayet ||

oṃ namo namaḥ pāpavināśanāya vedātmane vedaturaṃgamāya |

dhāmnām adhīśāya bhavābhavāya pāpaughadāvānala dehi śāntim ||

vasvaṣṭakādityamarudgaṇānāṃ tvam eva dhātā paramaṃ nidhānam |

yatas tato me hṛdayaṃ prayātu dharmaikatānatvamaghaughanāśāt ||

iti turagarathapradānam evaṃ bhavabhayasūdanam atra yaḥ karoti |

sa kaluṣapaṭalair vimuktadehaḥ paramam upaiti padaṃ pinākapāṇeḥ ||

dedīpyamānavapuṣā vijitaprabhāvam ākramya maṇḍalam akhaṇḍam acaṇḍabhānoḥ |

siddhāṅganānayanaṣaṭpadapīyamānavaktrāmbujo 'mbujabhavena ciraṃ sahāste ||

iti paṭhati śṛṇoti vā ya itthaṃ kanakaturaṅgarathapradānam asmin |

na sa narakapuraṃ prayāti jātu narakaripor bhavanaṃ prayāti bhūyaḥ ||
</code></pre>
<p><strong>[334]</strong></p>
<p>iti mātsye hiraṇyāśvarathadānam |</p>
<pre><code>matsya uvāca |

athātaḥ saṃpravakṣyāmi hemahastirathaṃ śubham |

yasya pradānāc ca harer bhavanaṃ yāti mānavaḥ ||

puṇyāṃ tithiṃ samāsādya tulāpuruṣadānavat |

vipravācanakaṃ kuryāl lokeśāvāhanaṃ budhaḥ ||

ṛtvigmaṇḍalasaṃbhārabhūṣaṇācchādanādikam |

atrāpy upoṣitas tadvat brāhmaṇaiḥ saha bhojanam ||

kuryāt puṣparathākāraṃ kāñcanaṃ maṇimaṇḍitam |

valabhībhir vicitrābhiś catuścakrasamanvitam ||

lokapālāṣṭakopetaṃ brahmārkaśivasaṃyutam |

madhye nārāyaṇopetaṃ lakṣmīpuṣṭisamanvitam ||

kṛṣṇājine tiladroṇaṃ kṛtvā saṃsthāpayed ratham |

tathāṣṭādaśa dhānyāni bhājanāsanacandanaiḥ ||

dīpakopanahacchatradarpaṇaṃ pādukānvitam |

dhvaje tu garuḍaṃ kuryāt kūbarāgre vināyakam ||

nānāphalasamāyuktam upariṣṭād vitānakam |

kauśeyakaṃ pañcavarṇam amlānakusumānvitam ||

caturbhiḥ kalaśaiḥ sārdhaṃ gobhir aṣṭābhir anvitam |

caturbhir hemamātaṅgair muktādāmavibhūṣitam ||

svarūpataḥ karibhyāṃ ca yuktaṃ kṛtvā nivedayet |

kuryāt pañcapalād ūrdhvam ā bhārād api śaktitaḥ ||

tato maṅgalaśabdena snapito vedapuṃgavaiḥ |

triḥ pradakṣiṇam āvṛtya gṛhītakusmāñjaliḥ ||

imam uccārayen mantraṃ brāhmaṇebhyo nivedayet |

namo namaḥ śaṃkarapadmajārkalokeśavidyādharavāsudevaiḥ |

tvaṃ sevyase vedapurāṇayajñais tejomaya syandana pāhi tasmāt ||

yat tatpadaṃ param guhyataraṃ murārer ānandahetu guṇarūpavimuktam antaḥ |

yogaikamānasadṛśo munayaḥ samādhau paśyanti tat tvam asi nātha rathe 'dhirūḍhaḥ ||

yasmāt tvam eva bhavasāgarasaṃplutānām ānandabhāṇḍabhṛtamanthanayānapātram ? |
</code></pre>
<p><strong>[335]</strong>	tasmād aghaughaśamanena kuru prasādaṃ cāmīkarebharathamādhavasaṃpradānam ||</p>
<pre><code>itthaṃ praṇamya kanakebharathapradānaṃ yaḥ kārayet sakalapāpavimuktadehaḥ |

vidyādharāmaramunīndragaṇābhujuṣṭaṃ prāpnoti tatpadam atīndriyam indumauleḥ ||

kṛtaduritavitānāṃs tūllasadvahnijālavyatikarakṛtadāhodvegabhājo 'pi bandhūn |

nayati ca pitṛpautrān rauravād apy aśeṣān kṛtagajarathadānaḥ śāśvataṃ sadma viṣṇoḥ ||
</code></pre>
<p>iti mātsye hastirathadānam |</p>
<pre><code>matsya uvāca |

athātaḥ saṃpravakṣyāmi mahādānam anuttamam |

pañcalāṅgalakaṃ nāma mahāpātakanāśanam ||

puṇyāṃ tithiṃ samāsādya yugādigrahaṇādikām |

bhūmidānaṃ naro dadyāt pañcalāṅgalakānvitam ||

kharvaṭaṃ kheṭakaṃ vāpi grāmaṃ vā sasyaśālinam |

nirvartanaśataṃ vāpi tadardhaṃ vāpi śaktitaḥ ||

suradārumayān kṛtvā halān pañca vicakṣaṇaḥ |

sarvopakaraṇair yuktāṃs tathā tān pañca kāñcanān ||

vṛṣalakṣaṇasaṃyuktān daśaiva ca duraṃdharān |

suvarṇaśṛṅgābharaṇān muktālāṅgūlaśobhitān ||

raupyapādāgratilakān raktakauśeyabhūṣaṇān |

sragdāmacandanayutāñ śālāyām adhivāsayet ||

parjanyādityarudrebhyaḥ payasā nirvapec carūn |

etasminn eva kuṇḍe tu gurur yasmai nivedayet ||

palāśasamidhas tadvad ājyaṃ kṛṣṇatilāṃś tathā |

tulāpuruṣavat kuryāl lokeśāvāhanaṃ budhaḥ ||

tato maṅgalaśabdena śuklamālyāmbaro 'tha saḥ |

āhūya dvijadāṃpatyaṃ hemasūtrāṅgulīyakaiḥ ||

kauśeyavastrakaṭakair maṇibhiś cābhipūjayet |

śayyāṃ sopaskarāṃ tadvad dhenum ekāṃ payasvinīm ||

tathāṣṭādaśa dānyāni samantād adhivāsayet |

tataḥ pradakṣiṇaṃ kṛtvā gṛhītakusumāñjaliḥ ||
</code></pre>
<p><strong>[336]</strong>	imam uccārayen mantram atha saṃvinivedayet |</p>
<pre><code>yasmād devagaṇāḥ sarve sthāvarāṇi carāṇi ca ||

dhuraṃdharāṅge tiṣṭhanti tasmād bhaktiḥ śivāśtu me |

yasmāc ca bhūmidānasya kalāṃ nārhanti ṣoḍaśīm ||

dānāny anyāni me bhaktir dharma eva dṛḍhā bhavet |

daṇḍena saptahastena triṃśad daṇḍā nivartanam ||

tribhāgahīnaṃ gocarmamānam āha prajāpatiḥ |

mānenānena yo dadyān nivartanaśataṃ budhaḥ ||

vidhinānena tasyāśu kṣīyate pāpasaṃhatiḥ |

tadardham atha vā dadyād api gocarmamātrakam ||

bhavanasthānamātraṃ so 'pi pāpaiḥ pramucyate |

yāvanti lāṅgalakamārgamukhāni bhūmes tāsāṃ pater duhituraṅgajaromakāṇi |

tāvanti śaṃkarapure sa samāni tiṣṭhed bhūmipradānam iha yaḥ kurute manuṣyaḥ ||

gandharvakiṃnarasurāsurasiddhasaṃghair ādhūtacāmaram upetya mahad vimānam |

saṃpūjyate pitṛpitāmahabandhuyuktaḥ śaṃbhoḥ puraṃ vrajati cāmaranāyakaḥ san ||

nendratvam apy adhigataṃ kṣayam abhyupaiti gobhūmilāṅgaladhuraṃdharasaṃpradānāt |

tasmād aghaughapaṭalakṣayakāri bhūmer dānaṃ vidheyam atibhūtibhavābhavāya ||
</code></pre>
<p>iti mātsye pañcalāṅgalakapradānam |</p>
<pre><code>matsya uvāca |

athātaḥ saṃpravakṣyāmi dharādānam anuttamam |

pāpakṣayakaraṃ nṝṇām amaṅgalyavināśanam ||

kārayet pṛthivīṃ haimīṃ jambudvīpānukāriṇīm |

maryādāparvatamayīṃ madhye merusamanvitām ||

lokapālāṣṭakopetāṃ navavarṣasamāyutām |

nadīnadaśatopetāṃ saptasāgaraveṣṭitām ||

mahāratnasamākīrṇāṃ vasurudrārkasaṃyutām |

hemnaḥ palasahasreṇa tadardhenātha śaktitaḥ ||

śatatrayeṇa vā kuryād dviśatena śatena vā |

kuryāt pañcapalād ūrdhvam aśakto 'pi vicakṣaṇaḥ ||
</code></pre>
<p><strong>[337]</strong>	tulāpuruṣavat kuryāl lokeśāvāhanaṃ budhaḥ |</p>
<pre><code>ṛtvigmaṇḍalasaṃbhārabhūṣaṇācchādanādikam ||

vedyāṃ kṛṣṇājinaṃ kṛtvā tilān upari vinyaset |

tathāṣṭādaśa dhānyāni rasāṃś ca lavaṇādikān ||

tathāṣṭau pūrṇakalaśān samantāt parikalpayet |

vitānakaṃ ca kauśeyaṃ phalāni vividhāni ca ||

tathāṃśukāni ramyāṇi śrīkhaṇḍaśakalāni ca |

ity evaṃ racayitvā tām adhivāsanapūrvakam ||

śuklamālyāmbaradharaḥ śuklābharaṇabhūṣitaḥ |

pradakṣiṇaṃ tataḥ kṛtvā gṛhītakusumāñjaliḥ ||

puṇyakālam athāsādya mantrān etān udāharet |

oṃ namas te sarvadevānāṃ tvam eva bhavanaṃ yataḥ ||

dhātrī ca sarvabhūtānām ataḥ pāhi vasuṃdhare |

vasūn dhārayate yasmād vasudhā tena nirmalā ||

vasuṃdharā tato jātā tasmāt pāhi bhayād alam |

caturmukho 'pi no gacched yasmād antaṃ tavācale ||

anantāyai namas tasmāt pāhi saṃsārakardamāt |

tvam eva lakṣmīr govinde śive gaurīti saṃsthitā ||

gāyatrī brahmaṇaḥ pārśve jyotsnā candre ravau prabhā |

buddhir bṛhaspatau khyātā medhā muniṣu saṃsthitā ||

viśvaṃ vyāpya sthitā yasmāt tato viśvaṃbharā matā |

sthitir dhṛtiḥ kṣamā kṣoṇī pṛthvī vasumatī rasā |

etābhir mūrtibhiḥ pāhi devi saṃsārasāgarāt ||

evam uccārya tāṃ devīṃ brāhmaṇebhyo nivedayet |

dharārdhaṃ vā caturbhāgaṃ gurave pratipādayet ||

śeṣaṃ caivātha ṛtvigbhyaḥ praṇipatya visarjayet |

anena vidhinā yas tu dadyād dhemadharāṃ budhaḥ ||

puṇyakāle tu saṃprāpte sa padaṃ yāti vaiṣṇavam |

vimānenārkavarṇena kiṅkiṇījālamālinā ||
</code></pre>
<p><strong>[338]</strong>	nārāyaṇapuraṃ gatvā kalpatrayam atho vaset |</p>
<pre><code>pitṛpautraprapautrāṃś ca tārayed ekaviṃśatiḥ(tim) ||

iti paṭhati ya itthaṃ yaḥ śṛṇoti prasaṅgād api kaluṣavitānair yuktadehaḥ samantāt |

divam amaravadhūbhir yāti sa pārthyamānaḥ padam amarasahasraiḥ sevitaṃ candramaulaiḥ ||
</code></pre>
<p>iti mātsye haimapṛthvīdānam |</p>
<pre><code>matsya uvāca |

athātaḥ saṃpravakṣyāmi mahādānam anuttamam |

viśvacakram iti khyātaṃ mahāpātakanāśanam ||

tapanīyasya śuddhasya viśvacakraṃ ca kārayet |

śreṣṭhaṃ palasahasreṇa tadardhena tu madhyamam ||

tasyārdhena kaniṣṭhaṃ syād viśvacakram udāhṛtam |

anyad viṃśapalād ūrdhvam aśakto 'pi nivedayet ||

ṣoḍaśāraṃ tataś cakraṃ bhūṣaṇair aṣṭadhāvṛtam |

nābhipadme sthitaṃ viṣṇuṃ yogārūḍhaṃ caturbhujam ||

śaṅkhapadmau ca pārśve tu devyaṣṭakasamāvṛtam |

dvitīyāvaraṇe tadvat pūrvato jalaśāyinam ||

atrir bhṛgur vasiṣṭhaś ca brahmā kaśyapa eva ca |

matsyaḥ kūrmo varāhaś ca narasiṃho 'tha vāmanaḥ ||

rāmo rāmaś ca kṛṣṇaś ca buddhaḥ kalkīti ca kramāt |

tṛtīyāvaraṇe gaurī mātṛbhir vasubhir vṛtā ||

caturthe dvādaśādityā vedāś catvāra eva ca |

pañcame pañca bhūtāni rudrāś caikādaśaiva tu ||

lokapālāṣṭakaṃ ṣaṣṭhe diṅmātaṅgāṃs tathaiva ca |

saptame 'strāṇi sarvāṇi maṅgalyāni ca kārayet ||

antarāntarato devān vinyased aṣṭame punaḥ |

tulāpuruṣavat sarvaṃ samantāt parikalpayet ||

ṛtvigmaṇḍalasaṃbhārabhūṣaṇācchādanādikam |

viśvacakraṃ tataḥ kuryāt kṛṣṇājinatilopari ||

tathāṣṭādaśa dhānyāni rasāś ca lavaṇādayaḥ |
</code></pre>
<p><strong>[339]</strong>	pūrṇakumbhāṣṭakaṃ caiva vastrāṇi vividhāni ca ||</p>
<pre><code>mālyekṣuphalaratnāni vitānaṃ caiva kalpayet |

tato maṅgalaśabdena snātaḥ śuklāmbaro gṛhī ||

homādhivāsanānte tu gṛhītakusumāñjaliḥ |

imam uccārayen mantraṃ triḥ kṛtvātha pradakṣiṇam ||

namo viśvamāyāyeti viśvacakrātmane namaḥ |

paramānandarūpī tvaṃ pāhi naḥ pāpakardamāt ||

tejomayam idaṃ yasmāt sadā paśyanti yoginaḥ |

tad idaṃ triguṇātītaṃ viśvacakraṃ namāmy aham ||

vāsudeve sthitaṃ cakraṃ cakramadhye ca mādhavaḥ |

anyonyādhārarūpeṇa praṇamāmi sthitāv iha ||

cakraṃ. viśvamayaṃ yasmāt sarvapāpaharaṃ hareḥ |

āyudhaṃ cāpi vāsaś ca bhavād uddhara mām ataḥ ||

ity āmantrya ca yo dadyād viśvacakram amatsaraḥ |

vimuktaḥ sarvapāpebhyo viṣṇuloke mahīyate ||

vaikuṇṭhalokam āsādya caturbāhuḥ sanātanaḥ |

sevyate 'psarasāṃ saṃghair vaset kalpaśatatrayam ||

praṇamed vā svayaṃ kṛtvā viśvacakraṃ dine dine |

tasyāyur vardhate nityaṃ lakṣmīś ca vipulā bhavet ||

iti sakalajagatsurādhivāsaṃ vitarati yas tapanīyaṣoḍaśāram |

haribhavanam upāgataḥ sa siddhaiś ciram abhigamya nasyate śirobhiḥ ||

asudarśanatāṃ prayāti śatror madanasudarśanatāṃ ca kāminīnām |

sa sudarśanakeśavānurūpaḥ kanakasudarśanadānadagdhapāpaḥ ||

kṛtaguruduritāriṣoḍaśārapravitaraṇapravarākṛtir murāreḥ |

abhibhavati bhavodbhavāni bhittvā bhavam abhito bhavane bhayāni bhūyaḥ ||
</code></pre>
<p>iti mātsya viśvacakradānam |</p>
<pre><code>matsya ucāca |

athātaḥ saṃpravakṣyāmi mahādānam anuttamam |

mahākalpalatā nāma pātakāvalināśanam ||
</code></pre>
<p><strong>[340]</strong>	puṇyāṃ tithiṃ samāsādya kṛtvā brāhmaṇavācanam |</p>
<pre><code>ṛtvigmaṇḍalasaṃsārabhūṣaṇācchādanādikam ||

tulāpuruṣavat kuryāl lokeśāvāhanādikam |

cāmīkaramayīḥ kuryād daśa kalpalatāḥ śubhāḥ ||

nānāpuṣpaphalopetā nānāṃśukavibhūṣitāḥ |

vidyādharasuvarṇānāṃ mithunair upaśobhitāḥ ||

hārānāditsubhiḥ siddhaiḥ phalāni ca vihaṃgamaiḥ |

lokapālānukāriṇyaḥ kartavyās tāsu devatāḥ ||

brāhmīm anantaśaktiṃ tāṃ lavaṇasyopari nyaset |

adhastāl latayor madhye padmaśaṅkhakare śubhe ||

ibhāsanasthā ca guḍe pūrvataḥ kuliśāyudhā |

ajenāvasthitāgneyī sruvapāṇirathānale ||

yābhyāṃ mahiṣam ārūḍhā daṇḍinī taṇḍulopari |

ghṛtena nairṛtī sthāpyā sakhaḍgā dakṣiṇāpare ||

vāruṇī vāruṇe kṣīre ūṣasthā nāgapāśinī |

patākinī ca vāyavye mṛgasthā śarkaropari ||

saumyā tileṣu saṃsthāpyā śaṅkhinī nidhisaṃsthitā |

māheśvarī vṛṣagatā navanīte triśūlinī ||

mālinyo varadās tadvat kartavyā bālakānvitāḥ |

śaktyā pañcapalād ūrdhvam ā sahasrāt prakalpayet ||

sarvāsām upariṣṭāc ca pañcavarṇaṃ vitānakam |

dhenavo daśa kumbhāś ca vastrayugmāni(ṇi) caive hi ||

saṃnyased dve ca gurave ṛtvigbhyo 'nyās tathaiva ca |

tato maṅgalaśabdena snātaḥ śukāmbaro budhaḥ ||

triḥ pradakṣiṇam āvṛtya mantrāṃś caitān udāharet |

namo namaḥ pāpavināśinībhyo brahmāṇḍalokeśvarapālinībhyaḥ |

āśaṃsitādhikyaphalapradābhyo digbhyas tathā kalpalatāvadhūbhyaḥ ||

iti sakaladigaṅganāpradānaṃ bhavabhavasūdanakāri yaḥ karoti |
</code></pre>
<p><strong>[341]</strong>	abhimataphalade sa nāgaloke vasati pitāmahavatsarāṇi viṃśat ||</p>
<pre><code>pitṛśatam api tārayed bhavābdher guruduritaughavidhātaśuddhadehaḥ |

suravaravanitāsahasrasaṃghaiḥ parivṛtam ambujasaṃbhavābhinandyam ||

iti vidhānam idaṃ sadigaṅganākanakakalpalatāvinivedane |

paṭhati yaḥ smaratīha tathekṣate sa padam eti puraṃdarasevitam ||
</code></pre>
<p>iti mātsye kalpalatādānam |</p>
<pre><code>matsya uvāca |

athātaḥ saṃpravakṣyāmi mahāpātaknāśanam |

saptasāgarakaṃ nāma sarvapāpapraṇāśanam ||

puṇyaṃ dinaṃ samāsādya kṛtvā brāhmaṇavācanam |

tulāpuruṣavat kuryāl lokeśāvāhanaṃ budhaḥ ||

ṛtvigmaṇḍalasaṃbhārabhūṣaṇācchādanādikam |

kāreyet sapta kuṇḍāni kāñcanāni vicakṣaṇaḥ ||

prādeśamātrāṇi tathāratnimātrāṇi vā punaḥ |

kuryāt saptapalād ūrdhvam ā sahasrāc ca śaktitaḥ ||

saṃsthāpyāni ca sarvāṇi pūrṇāni ca tilopari |

prathamaṃ pūrayet kuṇḍaṃ lavaṇena vicakṣaṇaḥ ||

dvitīyaṃ payasā tadvat tṛtīyaṃ sarpiṣā punaḥ |

caturthaṃ ca guḍenaiva dadhnā pañcamam eva ca ||

ṣaṣṭhaṃ śarkarayā tadvat saptamaṃ tīrthavāriṇā |

snāpayel lavaṇasyāntar brahmāṇaṃ kāñcanaṃ śubham ||

keśavaṃ kṣīramadhye tu ghṛtamadhye maheśvaram |

bhāskaraṃ guḍamadhye tu dadhimadhye 'marādhipam ||

śarkarāyāṃ nyasel lakṣmīṃ jalamadhye tu pārvatīm |

sarveṣu sarvaratnāni dhānyāni ca samantataḥ ||

tulāpuruṣavac cheṣam atrāpi parikalpayet |

tato vāruṇahomānte snāpito vedapuṃgavaiḥ ||

triḥ pradakṣiṇam āvṛtya mantrān etān udāharet |

namo vaḥ sarvasindhūnām ādhārebhyaḥ sanātanāḥ ||

jantūnāṃ sthānadebhyaś ca samudrebhyo namo namaḥ |
</code></pre>
<p><strong>[342]</strong>	kṣīrodakājyadadhimādhavalāvaṇekṣusārāmṛtena bhuvanatrayajīvasāṃghān |</p>
<pre><code>ānandayanti vasubhiś ca yato bhavantas tasmān mamāpy aghavighātam alaṃ diśantu ||

yasmāt samastabhuvaneṣu bhavanta eva tīrthāmarāsurasugandhimaṇipratānam |

pāpakṣayādhvaravilepanabhūṣaṇāya lokasya bibhrati tato 'stu mamāpi lakṣmīḥ ||

iti dadāti rasāmarasaṃyutān suciravismayavān iha sāgarān |

amalakāñcanaratnacayān asau padam upaiti harer amarārcitam ||

sakalapāpavighātavirājitaṃ pitṛpitāmahaputraśatatrayam |

narakalokasamākulam apy alaṃ jhagi(ṭi)ti netum asau śivamandiram ||
</code></pre>
<p>iti mātsya saptasāgaradānam |</p>
<pre><code>matsya uvāca |

athātaḥ saṃpravakṣyāmi mahādānam anuttamam |

ratnadhenur iti khyātaṃ golokaphaladaṃ nṛṇām ||

puṇyāṃ tithiṃ samāsādya tulāpuruṣadānavat |

lokeśāvāhanaṃ kṛtvā ratnadhenuṃ prakalpayet ||

bhūmau kṛṣṇājinaṃ kṛtvā lavaṇadroṇasaṃyutam |

dhenuṃ ratnamayīṃ kuryāt saṃkalpavidhipūrvakam ||

sthāpayet padmarāgāṇām ekāśītiṃ mukhe budhaḥ |

puṣparāgaśataṃ tadvad ghoṇāyāṃ parikalpayet ||

lalāṭe haimatilakaṃ muktāphalaśataṃ dṛśoḥ |

bhrūyuge vidrumaśataṃ śuktī karṇadvayaṃ smṛtam ||

kāñcanāni ca śṛṅgāṇi śiro vajraśatātmakam |

grīvāyāṃ netrapuṭakaṃ gomedakaśatātmakam ||

indranīlaśataṃ pṛṣṭhe vaiḍū(dū)ryaśatapārśvakau |

sphaṭikaṃ codare tadvat saugandhikaśatān (t) kaṭiḥ ||

khurā hemamayāḥ kāryāḥ pucchaṃ muktāvalīmayam |

sūryakāntendukāntānāṃ prāṇe karpūracandanam ||

kauṅkumāni ca romāṇi nābhiṃ raupyāṃ ca kalpayet |

gārutmataśataṃ tadvad apāne parikalpayet ||

athānyāni ca ratnāni sthāpayet sarvasaṃdhiṣu |

kuryāc charkarayā jihvāṃ gomayaṃ ca guḍātmakam ||
</code></pre>
<p><strong>[343]</strong>	gomūtram ājyena tathā dadhidugdhaṃ svarūpataḥ |</p>
<pre><code>pucchāgre camaraṃ dadyāt samīpe tāmradohanam ||

kuṇḍalāni ca haimāni bhūṣaṇāni svaśaktitaḥ |

kārayed evam evaṃ tu caturthāṃśena vatsakam ||

tathā dhānyāni sarvāṇi pādāś cekṣumayāḥ śubhāḥ |

nānā phalāni sarvāṇi pañcavarṇaṃ vitānakam ||

evaṃ viracanāṃ kṛtvā tadvad dhomādikaṃ param |

ṛtvigbhyo dakṣiṇāṃ datvā dhenum āmantrayet tataḥ ||

guḍadhenuvad āvāhya imaṃ codāharet tataḥ |

tvāṃ sarvadevagaṇadhāma yataḥ paṭhanti rudrendrasomakamalāsanavāsudevāḥ |

tasmāt samastabhuvanatrayadevayukte māṃ pāhi devi bhavasāgarapīḍyamānam ||

āmantrya cettham abhitaḥ parivṛtya bhaktyā dadyād dvijāya gurave jalapūrvakaṃ tām |

yaḥ puṇyam āpya dinam atra kṛtopavāsaḥ pāpaiḥ sa muktatanur eti padaṃ murāreḥ ||

iti sakalavidhijño ratnadhenupradānaṃ vitarati sa vimānaṃ prāpya dedīpyamānam |

sakalakaluṣamukto bandhubhiḥ putrapautraiḥ saha madanasarūpaḥ sthānam abhyeti śaṃbhoḥ ||
</code></pre>
<p>iti mātsye ratnadhenuvidhānam |</p>
<pre><code>matsya uvāca |

athātaḥ saṃpravakṣyāmi mahādānam anuttamam |

mahābhūtaghaṭaṃ nāma mahāpātakanāśanam ||

puṇyāṃ tithim athāsādya kṛtvā brāhmaṇavācanam |

ṛtvigmaṇḍapasaṃbhārabhūṣaṇācchādanādikam ||

tulāpuruṣavat kāryaṃ lokeśāvāhanādikam |

kārayet kāñcanaṃ kumbhaṃ mahāratnacitaṃ śubham ||

prādeśād aṅgulaśataṃ yāvat kuryāt pramāṇataḥ |

kṣīrājyapūritaṃ tac ca kalpavṛkṣasamanvitam ||

padmāsanagatāṃs tadvad brahmaviṣṇumaheśvarān |

varāheṇoddhṛtāṃ tadvat kuryād bhūmiṃ saparvatām ||

varuṇaṃ cāsanagataṃ kāñcanaṃ makaropari |

hutāśanaṃ meṣagataṃ vāyuṃ mṛgakṛtāsanam ||

tathākāśādhipaṃ kuryān mūṣakasthaṃ vināyakam |

vinyased ghaṭamadhye tān vedapañcakasaṃyutān ||
</code></pre>
<p><strong>[344]</strong>	ṛgvedasyākṣasūtraṃ syād yajurvedasya paṅkajam |</p>
<pre><code>sāmavedasya vīṇā syād dhenuṃ dhakṣiṇato nyaset ||

atharvavedasya punaḥ sruksruvau kamalaṃ kare |

purāṇavedo varadaḥ sākṣasūtrakamaṇḍaluḥ ||

paritaḥ sarvadhānyāni cāmarāsanadarpaṇam |

pādukopānahacchatradīpapkā bhūṣaṇāni ca ||

śayyātha jalakumbhaś ca pañcavarṇaṃ vitānakam |

snātvādhivāsanānte tu mantram etad (m) udīrayet ||

namo vaḥ sarvadevānām ādhārebhyaś carācare |

mahābhūtādidevebhyaḥ śāntir astu śivaṃ mama ||

yasmān na kiṃcid apy asti mahābhūtair vinā kṛtam |

brahmāṇḍe sarvabhūtānāṃ tasmāc chrīr akṣayāstu me ||

ity uccārya mahābhūtaghaṭaṃ yo vinivedayet |

sarvapāpavinirmuktaḥ prayāti paramāṃ gatim ||

vimānenārkavarṇena pitṛbandhusamanvitaḥ |

stūyamāno varastrībhiḥ padam abhyeti vaiṣṇavam ||

ṣoḍaśaitāni ya kuryān mahādānāni mānavaḥ |

na tasya punar āvṛttir iha loke 'bhijāyate ||

iti paṭhati ya itthaṃ vāsudevasya pārśve sasutapitṛkalatraḥ saṃśṛṇotīha samyak |

puraripubhavane vai mandire cārkalakṣmyor amarapuravadhūbhir modate so'pi kalpam ||
</code></pre>
<p>iti mātsya mahābhūtaghaṭadānam |</p>
<p>atha parvatadānāni |</p>
<p>matsyapurāṇe |</p>
<pre><code>umāpatir uvāca

merupradānaṃ vakṣyāmi daśadhā munisattama |

yatpradānān naro lokān āpnoti surapūjitān ||

purāṇeṣu ca vedeṣu kṛteṣv eṣu yad aśnute |

tasmād vidhānaṃ vakṣyāmi parvatānām anukramāt ||

prathamo dhānyaśailaḥ syād dvitīyo lavanācalaḥ |

guḍācalas tṛtīyas tu caturtho hemaparvataḥ ||

pañcamas tilaśailaḥ syāt ṣaṣṭhaḥ kārpāsaparvataḥ |

saptamo ghṛtaśailaḥ syād ratnaśailas tathāṣṭamaḥ ||
</code></pre>
<p><strong>[345]</strong>	rājato namas tadvad daśamaḥ śarkarācalaḥ |</p>
<pre><code>vakṣye vidhānam eteṣāṃ yathāvad anupūrvaśaḥ ||

ayane viṣuve puṇye vyatīpāte dinakṣaye |

kṛṣṇapakṣe tṛtīyāyām uparāge śaśikṣaye ||

vivāhotsavayajñeṣu dvādaśyām atha vā punaḥ |

śuklāyāṃ pañcadaśyāṃ vā puṇyarkṣe vā vidhānataḥ ||

dhānyaśailādayo deyā yathāśāstraṃ vidhānataḥ |

tīrthe vāyatane vāpi goṣṭhe vā saṃgame 'pi vā ||

maṇḍalaṃ kārayed bhaktyā caturaśram udaṅmukham |

prāgudakpravaṇaṃ tadvat prāṅmukhaṃ vā vidhānataḥ ||

gomayenopaliptāyāṃ bhūmāv āstīrya vā kuśān |

tanmadhye parvataṃ kuryād viṣkambhaiḥ parvatair yutam ||

dhānyadroṇasahasreṇa bhaved girir ihottamaḥ |

madhyamaḥ pañcaśatikaḥ kaniṣṭhaḥ syāt tibhiḥ śataiḥ \\

merur mahāvrīhimayas tu madhye suvarṇavṛkṣatrayasaṃyutaḥ syāt |

pūrveṇa muktāphalavajrayukto yāmyena gomedakapuṣparāgaiḥ ||

paścāc ca gārutmatanīlaratnaiḥ saumyena vaiḍū(dū)ryasarojanālaiḥ |

śrīkhaṇḍakhaṇḍair abhitaḥ pravālalatānvitaiḥ śuktiśilātalaḥ syāt ||

brahmā ca viṣṇur bhagavān purārir divākaro 'py atra hiraṇmayaḥ syāt |

mūrdhni vyavasthānam amatsareṇa kāryaṃ suvarṇena tathā dvijaughaiḥ ||

catvāri śṛṅgāṇi ca rājatāni nitambabhāgeṣv api rājataḥ syāt |

tathekṣuvaṃśāvṛtakandaraś ca ghṛtodakaprasravaṇaś ca dikṣu ||

śuklāmbarāṇy ambudharāvalī syāt pūrveṇa pītāni ca dakṣiṇena |

vāsāṃsi paścād atha karburāṇi raktāni caivottarato ghanālī ||

raupyān mahendrapramukhāṃs tathāṣṭau saṃsthāpya lokādhipatīn krameṇa |

nānāphalālī ca samantataḥ syān manoramaṃ mālyavilepanaṃ ca ||

vitānakaṃ copari pañcavarṇam amlānapuṣpābharaṇaṃ sitaṃ ca |

itthaṃ nivedyāmaraśailam agryaṃ taṃ kāñcanenātivirājamānam ||
</code></pre>
<p><strong>[346]</strong>	tatas tu viṣkambhagirīn krameṇa turīyabhāgeṇa caturdiśaṃ ca |</p>
<pre><code>saṃsthāpayet puṣpavilepanāḍhyān manoramān vastragaṇāvṛtāṃś ca ||

yuktaṃ yavaiḥ karabhabhadrakadambacihnaṃ kāmena kāñcanamayena virājamānam |

taṃ kārayet kusumavastravilepanāḍhyaṃ kṣīrāruṇodasarasā ca vanena caiva ||

raupyeṇa śuktighaṭitena virājamānaṃ yāmyena gandhamadano 'tra niveśanīyaḥ |

godhūmasaṃcayamayaḥ kaladhautajo vā haimena yakṣapatinā ghṛtamānasena ||

vastraiś ca rājatavanena ca saṃyutaḥ syāt paścāc ca mainākatilācalaṃ ca |

sugandhadhūpena vilepanena puṣpotkarair maṇḍitavigrahābham ||

sauvarṇapippalahiraṇmayasaṃprayuktam ākārayed rajatapuṣpavanena tadvat |

vastrānvitaṃ dadhisitodasaras tathāgre saṃsthāpya taṃ vipulaśailam athottareṇa ||

śailaṃ svapārśvam api dhātumayaṃ suvastraṃ vinyāsabhūṣitamahākṛtisaṃniveśam |

puṣpaiś ca hemavaṭapādapaśekharaṃ tam ākārayet kanakadhenuvirājamānam ||

sākṣīkabhadrasurasāvasanena tadvad raupyeṇa bhāsuravatā ca yutaṃ vihāya |

homaṃ caturbhir atha vedapurāṇavidbhir mānyair anindyacaritākṛtibhir dvijendraiḥ ||

pūrveṇa hastimukhavac ca vidhāya kuṇḍaṃ kāryas tilair yavaghṛtena samitkuśaiś ca |

rātrau ca jāgaram anuddhatagītatūryair āvāhanaṃ ca kathayāmi śiloccayānām ||

tvaṃ sarvadevagaṇadhāmanidhe viruddham asmadgṛheṣv amaraparvata nāśayāśu |

tvam eva bhagavān īśo brahmā viṣṇur divākaraḥ |

mūrtāmūrtaṃ paraṃ bījam ataḥ pāhi sanātanaḥ ||

yasmāt tvaṃ lokapālānāṃ viśvamūrteś ca mandiram |

rudrādityavasūnāṃ ca tasmāc chāntiṃ prayaccha me ||

yasmād aśūnyam amarair nārībhiś ca śiras tava |

tasmān mām uddharāśeṣaduḥkhasaṃsārasāgarāt ||

evam abhyarcitaṃ meruṃ mandaraṃ cābhipūjayet |

yasmāc caitrarathena tvaṃ bhadrāśvavariṣeṇa ca ||

śobhase mandara kṣipram atas tuṣṭikaro bhava |

yasmāc cūḍāmaṇir jambudvīpe tvaṃ gandhamādana ||

gandharvavanaśobhāvān ataḥ kīrtir dṛḍhāstu me |

yasmāt tvaṃ ketumālena vaibhrājena vanena ca ||

hiraṇmayaiś ca śikharais tasmāt puṣṭir dhruvāstu me |

uttaraiḥ kurubhir yasmāt sāvitreṇa vanena ca ||

supārśva rājase nityam ataḥ śrīrakṣayāstu me |

evam āmantrya tān sarvān prabhāte vimale punaḥ ||

snātvātha gurave dadyān madhyamaṃ parvatottamam |

viṣkambhaparvatān paścād ṛtvigbhyaḥ kramaśo mune ||

gāś ca dadyāc caturviṃśad atha vā daśa nārada |

śaktitaḥ sapta vāṣṭau vā pañca dadyād aśaktimān ||

ekāṃ vā gurave dadyāt kapilāṃ ca payasvinīm |

parvatānām aśeṣāṇām eṣa eva vidhiḥ smṛtaḥ ||

ta eva pūjane viprās ta evopaskarāḥ smṛtāḥ |

grahaṇaṃ lokapālānāṃ brahmādīnāṃ ca sarvadā ||

svamantreṇaiva sarveṣu homaḥ śaileṣu paṭhyate |

upavāsī bhaven nityam aśaktau naktam iṣyate ||

vidhānaṃ sarvaśailānāṃ kramaśaḥ śṛṇu nārada |

dānakāleṣu ye mantrāḥ parvateṣu ca yat phalam ||

annaṃ brahma yataḥ proktam annaṃ prāṇāḥ prakīrtitāḥ |

annād bhavanti bhūtāni jagad annena vartate ||

annam eva yato lakṣmīr annam eva janārdanaḥ |

dhānyaparvatarūpeṇa pāhi tasmān nagottama ||

anena vidhinā yas tu dadyād dhānyamayaṃ girim |

manvantaraśataṃ sāgraṃ devaloke mahīyate ||

apsarogaṇagandharvair ākīrṇena virājatā |

vimānena divaḥ pṛṣṭham āyāti ṛṣisevitaḥ ||

karmakṣaye rājarājyam āpnotīha na saṃśayaḥ ||
</code></pre>
<p>iti dhānyaparvatadānam |</p>
<p><strong>[348]</strong></p>
<pre><code>matsya uvāca |

athātaḥ saṃpravakṣyāmi lavaṇācalam uttamam |

yatpradānān naro lokān āpnoti śivasaṃmatān ||

uttamaḥ ṣoḍaśadroṇaḥ kartavyo lavaṇācalaḥ |

madhyamaḥ syāt tadardhena caturbhir avamaḥ smṛtaḥ ||

vittahīno yathā śaktyā dronād ūrdhvaṃ tu kārayet |

caturthāṃśena viṣkambhaparvatān kārayet pṛthak ||

vidhānaṃ pūrvavat kuryād brahmādīnāṃ ca sarvadā |

tadvad dhemamayān sarvāṃl lokapālān niveśayet ||

sarāṃsi kāmadevādīṃs tadvac cātra niveśayet |

kuryāj jāgaram atrāpi dānamantrān nibodha me ||

saubhāgyarasasaṃbhūto yato 'yaṃ lavaṇācalaḥ |

tadātmakatvena ca māṃ pāhi pāpān nagottama ||

yasmād annarasāḥ sarve notkaṭā lavaṇaṃ vinā |

priyaṃ ca śivayor nityaṃ tasmāc chāntiṃ prayaccha me ||

viṣṇudehasamudbhūtaṃ yasmād ārogyavardhanam |

tasmāt parvatarūpeṇa pāhi saṃsārasāgarāt ||

anena vidhinā yas tu dadyāl lavaṇaparvatam |

umāloke vaset kalpaṃ tato yāti parāṃ gatim ||
</code></pre>
<p>iti lavaṇaparvatadānam |</p>
<pre><code>athātaḥ saṃpravakṣyāmi guḍaparvatam uttamam |

yatpradānān naraḥ śrīmān svargam āpnoti pūjitaḥ ||

uttamo daśabhir bhārair madhyamaḥ pañcabhir mataḥ |

tribhir bhāraiḥ kaniṣṭhaḥ syāt tadardhenālpavittavān ||

tadvad āmantraṇaṃ pūjā hemavṛkṣasurārcanam ||

viṣkambhaparvatāṃs tadval lokapālādhivāsanam |

dhānyaparvatavat kuryād imaṃ mantram udīrayet ||

yathā deveṣu viśvātmā pravaro 'yaṃ janārdanaḥ |

sāmavedas tu vedānāṃ mahādevas tu yoginām ||

praṇavaḥ sarvamantrāṇāṃ nārīṇāṃ pārvatī yathā |
</code></pre>
<p><strong>[349]</strong>	tathā rasānāṃ pravaraḥ sadaivekṣuraso mataḥ ||</p>
<pre><code>mama tasmāt parāṃ lakṣmīṃ dadasva guḍaparvata |

surāsurāṇāṃ sarveṣāṃ nāgayakṣarkṣapakṣiṇām ||

nivāsaś cāpi pārvatyās tasmān māṃ pāhi sarvadā ||

anena vidhinā yas tu dadyād guḍamayaṃ girim |

pūjyamānaḥ sa gandharvair gaurīloke mahīyate ||

punaḥ kalpaśatānte tu saptadvīpādhipo bhavet |

āyurārogyasaṃpannaḥ śatrubhiś ca parājitaḥ ||
</code></pre>
<p>iti guḍaparvatadānam |</p>
<pre><code>athātaḥ saṃpravakṣyāmi hiraṇyācalam uttamam |

yasya pradānād bhavanaṃ vairiñcaṃ yāti mānavaḥ ||

uttamaḥ palasāhasro madhyamaḥ pañcabhiḥ śataiḥ |

tadardhenāvaras tadvad alpavitto 'pi śaktitaḥ ||

dadyād ekapalād ūrdhvaṃ yathā śaktyā vimatsaraḥ |

dhānyaparvatavat sarvaṃ vadadhyān munipuṃgava ||

viṣkambhaśailāṃs tadvac ca kṛtvā mantram udīrayet |

namas te brahmabījāya brahmagarbhāya vai namaḥ ||

yasmād anantaphaladas tasmāt pāhi śiloccaya |

yadmād agner apatyaṃ tvaṃ yasmād ulbaṃ jagatpateḥ ||

hemaparvatarūpeṇa tasmāt pāhi namo namaḥ |

anena vidhinā yas tu dadyāt kanakaparvatam ||

sa yāti paramaṃ sthānaṃ brāhmamānandakāram (?) |

tatra kalpaśataṃ tiṣṭhet tato yāti parāṃ gatim ||
</code></pre>
<p>iti suvarṇaparvatadānam |</p>
<pre><code>athātaḥ saṃpravakṣyāmi tilaśailaṃ vidhānataḥ |

yat pradānān naro yāti viṣṇulokam anuttamam ||

uttamo daśabhir droṇair madhyamaḥ pañcabhir mataḥ |

tribhiḥ kaniṣṭho viprendra tilaśailaḥ prakīrtitaḥ ||
</code></pre>
<p><strong>[350]</strong>	pūrvavac cāparaṃ sarvaṃ viṣkambhaparvatādikam |</p>
<pre><code>dānamantraṃ pravakṣyāmi yathāvan munipuṃgava ||

yasmān madhuvadhe viṣṇor dehasvedasamudbhavāḥ |

tilā mudgāś ca māṣāś ca tasmāc chaṃ no bhavatv iha ||

havyakavyeṣu yasmāc ca tilair evābhirakṣaṇam |

bhavād uddhara śailendra tilācala namo 'stu te ||

ity āmantrya ca yo dadyāt tilācalam anuttamam |

sa vaiṣṇavapadaṃ yāti punarāvṛttidurlabham ||

dīrghāyuṣyam avāpnoti iha cāmutra mānavaḥ |

pitṛbhir devagandharvaiḥ pūjyamāno divaṃ vrajet ||
</code></pre>
<p>iti tilaparvatadānam |</p>
<pre><code>kārpāsaparvatas tadvad viṃśadbhārair ihottamaḥ |

daśabhir madhyamaḥ proktaḥ kaniṣṭhaḥ pañcabhir mataḥ ||

bhāreṇālpadhano dadyād vittaśāṭhyavivarjitaḥ |

dhānaparvatavat sarvam āsādya munipuṃgava ||

prabhātāyāṃ tu śarvaryāṃ dadyād idam udīrayet |

tvam evāvaraṇaṃ yasmāl lokānām iha sarvadā ||

karpāsācala tasmāt tvam aghaughadhvaṃsano bhava |

evaṃ kārpāsaśailendraṃ yo dadyāt parvasaṃnidhau ||

rudraloke vaset kalpaṃ tato rājā bhaved iha ||
</code></pre>
<p>iti kārpāsaparvatadānam |</p>
<pre><code>athātaḥ saṃpravakṣyāmi ghṛtācalam anuttamam |

tejomṛtamayaṃ divyaṃ mahāpātakanāśanam ||

viṃśatyā ghṛtakumbhānām uttamaḥ syād ghṛtācalaḥ |

daśabhir madhyamaḥ proktaḥ pañcabhis tv avaraḥ smṛtaḥ ||

alpavitto 'pi yaḥ kuryād dvābhyām iha vidhānataḥ |

viṣkambhaparvatāṃs tadvac caturbhāgena kalpayet ||

śālitaṇḍulapātrāṇi kumbhopari niveśayet |

kārayet saṃhatān uccān yathāśobhaṃ vidhānataḥ ||
</code></pre>
<p><strong>[351]</strong>	veṣṭayec chuklavāsobhir ikṣudaṇḍaphalādibhiḥ |</p>
<pre><code>dhānyaparvatavac cheṣaṃ vidhānam iha paṭhyate ||

adhivāsanapūrvaṃ tu tadvad dhomasurārcanam |

prabhātāyāṃ vibhāvaryāṃ gurave tu nivedayet ||

viṣkambhaparvatāṃs tadvad ṛtvigbhyaḥ śāntamānasaḥ |

saṃyogād ghṛtam utpannaṃ yasmād amṛtatejasoḥ ||

tasmād ghṛtārcirviśvātmā prīyatāṃ mama śaṃkaraḥ |

yasmāt tejomayaṃ brahma ghṛte tac ca vyavasthitam ||

ghṛtaparvatarūpeṇa tasmān naḥ pāhi bhūdhara |

anena vidhinā dadyād ghṛtaparvatam uttamam ||

mahāpātakayukto 'pi lokam āyāti śaṃkaram |

haṃsasārasayuktena kiṃkiṇījālamālinā ||

vimānenāpsarobhiś ca siddhavidyādharair vṛtaḥ |

viharet pitṛbhiḥ sārdhaṃ yāvad ābhūmisaṃplavam ||
</code></pre>
<p>iti ghṛtaparvatadānam |</p>
<pre><code>athātaḥ saṃpravakṣyāmi ratnācalam anuttamam |

muktāphalasahasreṇa parvataḥ syād anuttamaḥ ||

madhyamaḥ pañcaśatiko dviśatenāvaraḥ smṛtaḥ |

caturthāṃśena viṣkambhaparvatāḥ syuḥ samantataḥ ||

pūrveṇa vajragomedair dakṣiṇenendranīlakaiḥ |

puṣparāgayutaiḥ kāryo vidvadbhir gandhamādanaḥ ||

vaiḍū(dū)ryavidrumaiḥ paścāt saṃmiśro vipulācalaḥ |

padmarāgaiḥ sasauvarṇair uttareṇa ca vinyaset ||

dhānyaparvatavat sarvatrāpi parikalpayet |

tadvad āvāhanaṃ kṛtvā vṛkṣān vedāṃś ca kāñcanān ||

pūjayet puṣpapānīyaiḥ prabhāte syād visarjanam |

pūrvavad guruṛtvigbhya imān mantrān udīrayet ||

yathā devagaṇāḥ sarve sarvaratneṣv avasthitāḥ |

tvaṃ hi ratnamayo nityam ataḥ pāhi mahācala ||
</code></pre>
<p><strong>[352]</strong>	yasmād ratnapradānena tuṣṭiṃ prakurute hariḥ |</p>
<pre><code>sadānandaprasādena tasmān naḥ pāhi bhūdhara ||

anena vidhinā yas tu dadyād ratnamahāgirim |

sa yāti vaiṣṇavaṃ lokam amareśvarapūjitaḥ ||

yāvatkalpaśataṃ sāgraṃ vasitveha narādhipaḥ |

rūpārogyaguṇopetaḥ saptadvīpādhipo bhavet ||

brahmahatyādikaṃ kiṃcid yad atrāmutra vā kṛtam |

tat sarvaṃ nāśam āyāti girir vajrahato yathā ||
</code></pre>
<p>iti ratnaparvatadānam |</p>
<pre><code>athātaḥ saṃpravakṣyāmi rūpyācalam anuttamam |

yatpradānān naro yāti somalokaṃ narādhipa ||

daśabhiḥ palasāhasrair uttamo rajatācalaḥ |

pañcabhir madhyamaḥ proktas tadardhenāvaraḥ smṛtaḥ ||

aśakto viṃśater ūrdhvaṃ kārayec chaktitaḥ sadā |

viṣkambhaparvatāṃs tadvat turīyāṃśena kārayet ||

pūrvavad rājatān kuryān mandarādīn vidhānataḥ |

kaladhautamayāṃs tadval lokeśān arcayed budhaḥ ||

brahmaviṣṇvarkavān kāryo nitambo 'tra hiraṇmayaḥ |

rājataṃ syād yad anyeṣāṃ sarvaṃ tad iha kāñcanam ||

śeṣaṃ ca pūrvavat kuryād dhomajāgaraṇādikam |

dadyāt tadvat prabhāte tu gurave raupyaparvatam ||

viṣkambhaśailān ṛtvigbhyaḥ prājyavastravibhūṣaṇān |

imaṃ mantraṃ paṭhan dadyād darbhapāṇir vimatsaraḥ ||

pitṝṇāṃ vallabhaṃ yasmād dharīndrāṇāṃ śivasya ca |

rajataṃ pāhi tasmān naḥ śokasaṃsārasāgarāt ||

itthaṃ nivedya yo dadyād rajatācalam uttamam |

gavāyutasahasrasya phalam āpnoti mānavaḥ ||

somaloke sa gandharvaiḥ kiṃnarāpsarasāṃ gaṇaiḥ |

pūjyamāno vased vidvān yāvad ābhūtasaṃplavam ||
</code></pre>
<p>iti rajataparvatadānam |</p>
<p><strong>[353]</strong>	athātaḥ saṃpravakṣyāmi śarkarācalam uttamam |</p>
<pre><code>yasya pradānād viṣṇvarkarudrās tuṣyanti sarvadā ||

aṣṭabhiḥ śarkarābhārair uttamaḥ syān mahācalaḥ |

caturbhir madhyamaḥ prokto bhārābhyām avaro mataḥ ||

bhāreṇa vārdhabhāreṇa kuryād yaḥ svalpavittavān |

viṣkambhaparvatān kuryāt turīyāṃśena mānavaḥ ||

dhānyaparvatavat sarvam āsādyāmarasaṃyutam |

meror upari tat tadvat sthāpyaṃ hematarutrayam ||

mandāraḥ pārijātaś ca tṛtīyaḥ kalpapādapaḥ |

etad vṛkṣatrayaṃ mūrdhni sarveṣv api niveśayet ||

haricandanasaṃtānau pūrvapaścimabhāgayoḥ |

niveśyau sarvaśaileṣu viśeṣāc charkarācale ||

mandāre kāmadevas tu pratyagvaktraḥ sadā bhavet |

gandhamādanaśṛṅge ca dhanadaḥ syād udaṅmukhaḥ ||

prāṅmukho vedamūrtiś ca haṃsaḥ syād vipulācalaḥ |

haimī supārśvasurabhī dakṣiṇābhimukhī bhavet ||

dhānyaparvatavat sarvam āvāhanamakhādikam |

kṛtvātha gurave dadyān madhyamaṃ parvatottamam ||

ṛtvigbhyaś caturaḥ śailān imān mantrān udīrayet |

saubhāgyāmṛtasāro 'yaṃ paramaḥ śarkarācalaḥ ||

tasmād ānandakarī tvaṃ bhava śailendra sarvadā |

amṛtaṃ pibatāṃ ye tu nipetur bhuvi śīkarāḥ ||

devānāṃ tatsamuttho 'yaṃ pāhi naḥ śarkarācalaḥ |

manobhavadhanur madhyād udgatā śarkarā yataḥ ||

tanmayo 'pi mahāśaila pāhi saṃsārasāgarāt |

yo dadyāc charkarāśailam anena vidhinā tataḥ ||

sarvapāpavinirmuktaḥ sa yāti śivamandiram |

candrādityāgnisaṃkāśam adhiruhyānujīvibhiḥ ||

sahaiva yānam ātiṣṭhet sa tu viṣṇuprabho divam |

tataḥ kalpaśatānte tu saptadvīpādhipo bhavet ||
</code></pre>
<p><strong>[354]</strong>	āyurārogyasaṃpanno yāvajjanmārbudatrayam |</p>
<pre><code>bhojanaṃ śaiktitaḥ kuryāt sarvaśaileṣv amatsaraḥ ||

sarvatra kṣāralavaṇam aśnīyāt tadanujñayā |

parvatopaskarān sarvān prāpayed brāhmaṇālaye ||

paśyed amūn mānadhano hi bhaktyā spṛśen manuṣyair iha dīyamānān |

śṛṇoti bhaktvyātha matiṃ dadāti vikalmaṣaḥ so 'pi divaṃ prayāti ||
</code></pre>
<p>iti śarkarācaladānam |</p>
<p>atha kṛṣṇājinadānaṃ vicāryate | tatra viṣṇuḥ |</p>
<pre><code>atha vaiśākhyāṃ paurṇamāsyāṃ kṛṣṇājinaṃ sakhuraṃ suvarṇaśṛṅgaṃ rūpyakhuraṃ muktālāṅgūlabhūṣitaṃ kṛtvāvikavastre prasārayet | tatra tilaiḥ pracchādayet | suvarṇanābhaṃ ca kuryād ahatena vāsasor yugalena pracchādayet | sarvaratnagandhaiś cālaṃ kuryāt | catasṛṣu dikṣu catvāri taijasāni pātrāṇi kṣīradadhimadhusarpiḥpūrṇāni nidhāyāhitāgnaye brāhmaṇāyālaṃkṛtāya vāsoyugena pracchāditāya dadyāt | atha gāthā bhavanti |

yas tu kṛṣṇājinaṃ dadyāt sakhuraṃ śṛṅgasaṃyutam |

tilaiḥ pracchādya vāsobhiḥ sarvaratnair alaṃkṛtam ||

sasamudraguhā tena saśailavanakānanā |

caturantā bhaved dattā pṛthivī nātra saṃśayaḥ ||

kṛṣṇājine tilān kṛtvā hiraṇyaṃ madhusarpiṣī |

dadāti yas tu viprāya sa saṃtarati duṣkṛtam || iti |
</code></pre>
<p>yamagāthāsu |</p>
<pre><code>gobhūhiraṇyasaṃyuktamārgam ekaṃ dadāti yaḥ |

hitvā duṣkṛtakarmāṇi sāyujyaṃ brahmaṇo vrajet ||

gobhiś catasṛbhir yuktaṃ tathā bhūmisamanvitam |

pratigrahasamarthāya viduṣe brahmacāriṇe ||
</code></pre>
<p>matsyapurāṇe |</p>
<pre><code>matsya uvāca |

vaiśākhī paurṇamāsī ca grahaṇaṃ candrasūryayoḥ |

paurṇamāsī tathā māghī āṣāḍhī kārtikī tathā ||

turāyaṇaṃ tu dvādaśyāṃ tasyāṃ dattaṃ mahāphalam |

āhitāgnir dvijo yaś ca tad deyaṃ kasya pārthiva ||
</code></pre>
<p><strong>[355]</strong>	yathā yena vidhānena tan me nigadataḥ śṛṇu |</p>
<pre><code>gomayenopalipte tu śucau deśe narādhipa ||

ādāv eva samāstīrya śobhanaṃ vastram āvikam |

tataḥ saśṛṅgaṃ sakhuram āvike kṛṣṇamārgaṇam ||

kartavyaṃ rūpyaśṛṅgaṃ tadrūpyadantaṃ tathaiva ca |

lāṅgūlaṃ vidrumaṃ caiva netrayor mauktikaṃ tathā ||

tilair ātmasamaṃ kṛtvā vāsasācchādayed budhaḥ |

suvarṇanābhaṃ tat kuryād alaṃkuryād viśeṣataḥ ||

gandhair annair yathāśaktyā tasya dikṣu ca vinyaset |

dhātupātrāṇi catvāri dikṣu dadyād yathākramam ||

hiraṇmayeṣu pātreṣu pūrvādikrameṇa tu |

ghṛtaṃ kṣīraṃ dadhi kṣaudram evaṃ datvā yathāvidhi ||

campakasya tathā śākhām avraṇaṃ kumbham eva ca |

vādyopasthāpanaṃ kṛtvā śubhavitto niveśayet ||

jīrṇavastreṇa pītena sarvāṅgāni ca mārjayet |

dhātumayāni pātrāṇi pādeṣv asya pradāpayet ||

yāni kāmyāni pāpāni mayā loke kṛtāni vai |

lohapātrapradānena praṇaśyantu mamāśu vai ||

tilapūrṇaṃ tu taṃ kṛtvā vāmapāde niveśayet |

yāni pāpāny akāmyāni kāmotthāni kṛtāni ca ||

kāṃsyapātrapradānena tāni naśyantu me sadā |

madhupūrṇaṃ tu taṃ kṛtvā pāde vai dakṣiṇe nyaset ||

parāpavādapaiśunyāt pṛṣṭhamāṃsasya bhakṣaṇāt |

tatrotthitaṃ ca me pāpaṃ tāmrapātrāt praśaśyatu ||

kanyānṛtaṃ gavāṃ caiva paradārapragharṣaṇam |

rūpyapātrapradānād dhi kṣipraṃ nāśaṃ prayātu me ||

ūrdhvapādau tv imau kāryau tāmrasya rajatasya ca |

janmajanmasahasreṣu kṛtaṃ pāpaṃ kubuddhinā ||
</code></pre>
<p><strong>[356]</strong>	suvarṇapātradānena nāśayāśu janārdana |</p>
<pre><code>hema muktā vidrumaṃ ca dāḍimaṃ bījapūrakam ||

praśastapātre śravaṇe khuraśṛṅgāṭakāni ca |

evaṃ kṛtvā yathoktena sarvaśākaphalāni ca ||

tatpratigrahavid vidvān āhitāgnir dvijottamaḥ |

snāto vastrayugacchannaḥ svaśaktyā vāpy alaṃkṛtaḥ |

pratigrahaś ca tasyoktaḥ pucchadeśe mahīpate ||

suvarṇanābhakaṃ dadyāt prīyatāṃ vṛṣabhadhvajaḥ |

anena vidhinā datvā yathāvakṛṣṇamārgaṇam ||

na spṛśyaḥ sa dvijo rājṃś citiyūpasamo hi saḥ |

dāne ca śraddadhāne ca dūrataḥ parivarjayet ||

svagṛhān preṣya taṃ vipraṃ maṇḍale snānam ācaret |

pūrṇakumbhena rājendra śākhāyāṃ caṇakasya ca ||

kṛtvā cācāryakalaśaṃ mantreṇānena mūrdhani |

āpyāyatāṃ samudras tvām ṛco japyās tu ṣoḍaśa ||

ahate vāsasī kṛtvā cācāntaḥ śucitām iyāt |

tadvat susaṃhitaṃ kumbhaṃ nītvotkṣipya catuṣpathe ||

kṛtenānena yā vyuṣṭir na sā kratuśatair api |

vaktuṃ ca nṛpatiśreṣṭha tathāpy uddeśataḥ śṛṇu ||

samagrabhūmidānasya phalaṃ prāpnoty asaṃśayam |

sarvāṃś ca lokāñ jayati kāmacārī vihaṃgamaḥ ||

ābhūtasaṃplavaṃ yāvatsvargaṃ prāpnoty asaṃśayam |

na pitā putramaraṇaṃ viyogaṃ bhāyayā saha ||

dhanadeśaparityāgaṃ na caivehāpnuyāt kvacit ||
</code></pre>
<p>iti kṛṣṇājinadānavidhiḥ |</p>
<p>atha kālapuruṣadānam |</p>
<pre><code>śrīkṛṣṇa uvāca |

puṇyaṃ dinam athāsādya bhūmibhāge same śubhe |

caturdaśyāṃ caturthyāṃ vā viṣṭyāṃ vā pāṇdunandana ||
</code></pre>
<p><strong>[357]</strong>	pumān kṛṣṇatilaiḥ kāryo rūpyadantaḥ suvarṇadṛk |</p>
<pre><code>khaḍgodyatakaro dīrgho japākusumamaṇḍitaḥ ||

raktāmbaradharaḥ sragvī śaṅkhamālāvibhūṣitaḥ |

tīkṣṇāsiputryā bandhanaṃ prabhāvitakaṭītaṭaḥ ||

upānadyugayukto 'pi kṛṣṇakambalapārśvagaḥ |

gṛhītasāṃsapiṇḍaś ca vāme karatale tu saḥ ||

evaṃvidhaṃ tu taṃ kṛtvā gṛhītakusumāñjaliḥ |

yajamānaḥ prasannātmā imaṃ mantram udīrayet ||

saṃpūjya gandhakusumair vaivedyaṃ vinivedya ca |

sarvaṃ kālayase yasmāt kālas tenaiva codyase ||

brahmaviṣṇuśivādīnāṃ tvam asādhyo 'si suvrata |

pūjitas tvaṃ mayā bhaktyā pārthitaś ca mayā sukham ||

yad yujyate tava vibho tat kuruṣva namo namaḥ |

evaṃ saṃpūjayitvā taṃ brāhmaṇāya nivedayet ||

brāhmaṇaḥ prathamaṃ pūjyo vāsobhir bhūṣaṇais tathā |

dakṣiṇāṃ śaktito datvā praṇipatya visarjayet ||

anena vidhinā yas tu dānam etat prayacchati |

apasṛtyubhayaṃ tasya na ca vyādhikṛtaṃ bhavet ||

bhavaty avyāharaiśvaryaḥ sarvabādhāvivarjitaḥ |

dehānte sūryabhavanaṃ bhittvā yāti parāṃ gatim ||

puṇyakṣayād ihābhyetya rājā bhavati dhārmikaḥ |

yajñayājī śriyā yuktaḥ putrapautrasamanvitaḥ ||

saṃpūjya kālapuruṣaṃ vidhivad dvijāya datvā śubhāśubhaphalodayahetubhūtam |

rogāmayaiḥ sakalarogamayaiḥ śrīre dehī na moham upagacchati tatprabhāvāt ||
</code></pre>
<p>iti bhaviṣyottare kālapuruṣadānavidhānam |</p>
<p>atha tithidānāni | tatra viṣṇuḥ |</p>
<pre><code>mārgaśīrṣaśuklapañcadaśyāṃ mṛgaśirasā yuktāyāṃ cūrṇitalavaṇasya suvarṇanābhaṃ prastham ekaṃ brāhmaṇāya pratipādayet | anena karmaṇā rūpasaubhāgyaṃ **[358]** jāyate | pauṣī cet puṣyayuktā syāt tasyāṃ gaurasarṣapakalkenotsāditaśarīro gavyaghṛtakumbhenābhiṣiktaḥ sarvauṣadhībhiḥ sarvagandhaiḥ sarvabījaiś ca snāto ghṛtena ca bhagavantaṃ vāsudevaṃ snāpayitvā puṣpadhūpadīpagandhanaivedyādibhiś cābhyarcya vaiṣṇavaiḥ sūktair bārhaspatyaiś ca mantraiḥ pāvakaṃ hutvā susuvarṇena ghṛtena brāhmaṇaṃ svasti vācayet | vāsoyugaṃ ca kartre dadyāt | anena karmaṇā puṣyate | māghī maghāyuktā cet syāt tasyāṃ tilaiḥ śrāddhaṃ kṛtvā pūto bhavati | phālgunī phalgunena yuktā cet syāt tasyāṃ brāhmaṇāya susaṃskṛtaṃ svāstīrṇaṃ śayanaṃ nivedya bhāryāṃ manojñāṃ pakṣavatīṃ rūpavatīṃ draviṇavatīṃ cāpnoti nary apy evaṃvidhaṃ bhartāram | caitrī citrāyuktā cet syāt tasyāṃ brāhmaṇāya citravastradānena saubhāgyam āpnoti | vaiśākhyāṃ paurṇamāsyāṃ brāhmaṇānāṃ saptakaṃ kṣaudrayuktais tilaiḥ saṃtarpya dharmarājaṃ prīṇayitvā pāpebhyaḥ pūto bhavati | jyaiṣṭhī jyeṣṭhāyuktā cet syāt tasyāṃ chatropanatpradānena nagarādhipatyam āpnoti | āṣāḍhyām āṣāḍāyuktāyām annapānadānena tad evākṣayyam āpnoti | śrāvaṇyāṃ śraṇayuktāyāṃ jaladhenuṃ sānnāṃ vāsoyugācchāditāṃ datvā svargalokam āpnoti | proṣṭhapadyā tadyuktāyāṃ godānena sarvapāpavinirmukto bhavati | āśvayujyām aśvinīgate candramasi ghṛtapūrṇabhājanaṃ suvarṇayutaṃ viprāya datvā dīpāgnir bhavati | kārtikī cet kṛttikāyuktā syāt tasyāṃ sitam ukṣāṇam anyavarṇaṃ vā śaśāṅkodaye sarvasasyaratnagandopetaṃ dīpamadhye brāhmaṇāya dadyāt | kāntārabhayaṃ na paśyati | vaiśākhamāsatṛtīyāyām upoṣito 'kṣatair vāsudevam abhyarcya tān eva hutvā datvā sarvaṃ yac ca tasminn ahani prayacchati tad akṣayyam āpnoti | pauṣyām atītāyāṃ kṛṣṇapakṣadvādaśyāṃ sopavāsas tilaiḥ snātas tilodakaṃ datvā tilair vāsudevam abhyarcya tān eva hutvā bhuktvā ca sarvapāpebhyaḥ pūto bhavati | māghyāṃ samatītāyāṃ kṛṣṇadvādaśīṃ saśravaṇāṃ prāpya vāsudevāgrato mahāvartidvayena dīpadvayaṃ dadyāt | dakṣiṇapārśve mahārajanaraktena samagreṇa vāsasā ghṛtatulām aṣṭādhikāṃ datvā vāmapārśve tilatailatulāṃ sāṣṭāṃ datvā śvetena samagreṇa vāsasaitat kṛtvā yasmin rāṣṭre 'bhijāyate yasmin deśe yasmin kule ca tatrojjvalo bhavati || **[359]**
</code></pre>
<p>yamaḥ |</p>
<pre><code>vaiśākhyāṃ paurṇamāsyāṃ tu brāhmaṇān sapta pañca vā |

kṣaudrayuktais tilaiḥ kṛṣṇair vārcayed yadi vetaraiḥ ||

prīyatāṃ dharmarājeti yad vā manasi vartate |

yāvajjīvaṃ kṛtaṃ pāpaṃ tatkṣaṇād eva naśyati ||
</code></pre>
<p>tathā |</p>
<pre><code>vaiśākhyām eva vidhivad brāhmaṇān bhojayed daśa |

trirātram uṣitaḥ snātvā kṛsaraṃ prayataḥ śuciḥ ||

gaurān yadi vā kṛṣṇāṃs tilān kṣaudreṇa saṃyutān |

datvā daśasu vipreṣu tān eva svasti vācayet ||

prīyatāṃ dharmarājeti pitṝn devāṃś ca tarpayet |

yāvajjīvaṃ kṛtaṃ pāpaṃ tatkṣaṇād eva muñcati ||

ayutāyutaṃ ca tiṣṭhet svargaloke na saṃśayaḥ |

mām eva ca na paśyet tu na ca pāpena lipyate ||
</code></pre>
<p>jābālaḥ |</p>
<pre><code>śṛtānnam udakumbhaṃ tu vaiśākhyāṃ ca viśeṣataḥ |

nirdiśya dharmarājāya godānaphalam āpnuyāt ||

suvarṇatilayuktais tu brāhmaṇān sapta pañca vā |

tarpayed udapātrais tu brahmahatyāṃ vyapohati ||
</code></pre>
<p>mahābhārate |</p>
<pre><code>vaiśākhyāṃ paurṇamāsyāṃ tu tilān dadyād dvijātiṣu |

tilā bhakṣayitavyāś ca sadā cālabhanaṃ ca taiḥ ||

kāryaṃ satatam icchadbhiḥ śreyaḥ sarvātmanā gṛhe |
</code></pre>
<p>anādiṣṭaprāyaścittam āha saṃvartaḥ |</p>
<pre><code>māghamāse tu saṃprāpte paurṇamāsyām upoṣitaḥ |

brāhmaṇebhyas tilān datvā sarvapāpaiḥ pramucyate ||
</code></pre>
<p>atra dānaṃ paurṇamāsyāṃ vidhīyate pradhānatvāt tataś cārthāc caturdaśyām upavāsaḥ |</p>
<pre><code>upavāsarato bhūtvā paurṇamāsyāṃ tu kārtike |

hiraṇyam annaṃ vastraṃ ca datvā tarati duṣkṛtam ||
</code></pre>
<p>yamaḥ |</p>
<pre><code>kārtikasya tamisre tu madhāsu navamītithau |

ahorātroṣito bhūtvā dharmarājāya bhojayet ||

vidhivad brāhmaṇān bhaktyā svargaloke mahīyate |

tilān kṛṣṇājine kṛtvā hiraṇyaṃ madhusarpiṣī ||
</code></pre>
<p><strong>[360]</strong>	datvā tu brāhmaṇāyāśu sarvaṃ tarati duṣkṛtam |</p>
<pre><code>dhenuṃ datvobhayamukhīṃ bhūdānaphalam āpnuyāt ||

māghāndhakāradvādaśyāṃ tilair hutvā hutāśanam |

tilān datvā dvijātibhyaḥ sarvapāpaiḥ pramucyate ||

ādityavāre viprāya sahiraṇyaṃ sadaiva tu |

yaḥ prayacchaty apūpaṃ ca tasya tuṣyati vai yamaḥ ||
</code></pre>
<p>skandapurāṇe |</p>
<pre><code>tilapātrāṇi yo dadyād viprebhyaḥ śuddhamānasaḥ |

amāvasyāṃ tu saṃprāpya kṛṣṇānāṃ tu samāhitaḥ ||

pitṝṃś ca tarpayitvā tu akṣayaṃ narapuṃgavaḥ |

pitṛlokaṃ samāpnoti ciraṃ ca sukham edhate ||
</code></pre>
<p>atha nakṣatradānāni |</p>
<p>tatra viṣṇuḥ |</p>
<pre><code>pratimāsaṃ revatīgate candramasi madhughṛtayutaṃ paramānnaṃ brāhmaṇān bhojayitvā rūpabhāg bhavati |

māsi māsi ca revatyāṃ brāhmaṇān gṛtapāyasaiḥ |

sadakṣiṇaṃ bhojayitvā rūpabhāg abhijāyate ||
</code></pre>
<p>bhaviṣyottare |</p>
<pre><code>śrīkṛṣṇa uvāca |

nakṣatrayoge yad yasmin deyaṃ bhavati bhārata |

tat te 'haṃ saṃpravakṣyāmi sarvapātakanāśanam ||

kṛttikāsu mahābhāga pāyasena sasarpiṣā |

saṃtarpya brāhmaṇān sādhūṃl lokān āpnoti cākṣayān ||

rohiṇyāṃ pāṇḍavaśreṣṭha māṃsair annena sarpiṣā |

payo 'nnadānaṃ dātavyam ānṛṇyārthaṃ dvijātaye ||

dogdhrīṃ datvā savatsāṃ tu nakṣatre somadaivate |

datvā divyavimānasthaḥ svargam āpnoty anuttamam ||

ārdrāyāṃ kṛsaraṃ datvā tailasiddhaṃ samāhitaḥ |

naras tarati durgāṇi sarvāṇy eva narottama ||

pūpān punarvasau datvā tilapūrṇān supācitān |

yaśasvī rūpasaṃpanno bahvanno jāyate kule ||
</code></pre>
<p><strong>[361]</strong>	puṇye ca kāñcanaṃ datvā kṛtaṃ cākṛtam eva ca |</p>
<pre><code>anālokeṣu lokeṣu somavat sa virājate ||

aśleṣāsu tathā raupyaṃ yaḥ surūpaṃ prayacchati |

sa sarvabhayanirmuktaḥ śāstravān abhijāyate ||

madhāsu tilapūrṇāni vardhamānāni mānavaḥ |

pradāya paśumāṃś caiva putravāṃś cābhijāyate ||

phalgunīparvasamaye vaḍavāṃ dvijapuṃgave |

datvā puṇyakṛtāṃ lokān prāpnoti surasevitān ||

uttarāphalgunīyoge datvā sauvarṇapaṅkajam |

sūryalokam avāpnoti sarvabādhāvivarjitaḥ ||

haste tu hastinaṃ datvā kāñcanaṃ śaktitaḥ kṛtam |

prayāti śakrasadanaṃ varavāraṇadhūrgataḥ ||

citrāsu vṛṣabhaṃ datvā puṇyagandhāṃś ca bhārata |

caraty apsarasāṃ loke modate nandane vane ||

svātiṣv atha dhanaṃ datvā yadabhīṣṭam ihātmanaḥ |

prāpnoti suśubhāṃl lokān iha loke mahad yaśaḥ ||

viśākhāsu mahārāja dhuraṃdharavibhūṣitam |

sopāsaṅgaṃ ca śakaṭaṃ dhānyavastrādisaṃyutam ||

datvā prīṇāti sa pitṝn pretya cānantyam aśnute |

na ca durgāṇy avāpnoti rauravādīni mānavaḥ ||

datvā yatheṣṭaṃ viprebhyo gatim iṣṭāṃ sa vindati |

kambalān anurādhāsu datvā prāvaraṇāni ca ||

svarge varṣaśataṃ sāgram āste suragaṇair vṛtaḥ |

kālaśākaṃ ca viprebhyo datvā martyaḥ samūlakam ||

jyeṣṭhāsu jyeṣṭhatām eti gatim iṣṭāṃ ca vindati |

mūle mūlaphalaṃ datvā brāhmaṇebhyaḥ samāhitaḥ ||

pitṝn prīṇayate sarvān gatim āpnoty anuttamām |

atha pūrvāsv āṣāḍhāsu dadhipātrāṇi mānavaḥ ||
</code></pre>
<p><strong>[362]</strong>	kulavṛttena saṃpanne brāhmaṇe vedapārage |</p>
<pre><code>pradāya jāyate pretya kule sa bahugodhane ||

putrapautraiḥ parivṛtaḥ paśumān dhanavāṃs tathā |

udamanthaṃ sasarpiṣkaṃ prabhūtamadhuphāṇitam ||

datvottarāsv āṣāḍhāsu sarvān kāmān avāpnuyāt |

dugdhaṃ tv abhijitā yoge datvā ghṛtamadhuplutam ||

darmavidbhyo manīṣibhyo svarge vasati puṇyabhāk |

śravaṇe pustakaṃ śreṣṭhaṃ pradadātīha yo naraḥ ||

svecchayā yāti yānena sarvāṃl lokān asaṃvṛtān |

goyugaṃ ca dhaniṣṭhāsu datvā viprāya mānavaḥ ||

sarvān rasān avāpnoti yatra yatreha jāyate |

tathā śatabhiṣāyoge datvā śagurucandanam ||

prāpnoty apsarasāṃ lokān pretya gandhāṃś ca śobhanān |

pūrvabhadrapadāyoge (?) rājamāṣān pradāpayet ||

sarvabhakṣyaphalopetaḥ sa vai pretya sukhī bhavet |

aurabhram uttarāyoge savastraṃ yaḥ prayacchati ||

ptiṝn prīṇāti sakalān pretya cānantyam aśnute |

kāṃsyopadohanāṃ dhenuṃ revatyāṃ yaḥ prayacchati ||

sā pretya kāmān ādāya dātāram upatiṣṭhati |

ratham aśvasamāyuktaṃ datvāśvinyāṃ narottamaḥ ||

hastyaśvarathasaṃpanne varcasvī jāyate kule |

bharaṇīṣu dvijātibhyas tiladhenuṃ pradāya vai ||

gāḥ suprasūtāḥ prāpnoti naraḥ pretya yaśas tathā |

ity eṣa dakṣiṇoddeśaḥ prokto nakṣatrayogataḥ ||

devakyā nāradeneha mayā ca kathitas tava |

sarvapāpapraśamanaḥ sarvopadravanāśanaḥ ||

na cātra kālaniyamo na nakṣatrakramas tathā |

vittaṃ śraddhā ca rājendra kāraṇaṃ cātra kathyate ||

yady atra te bhagavatā kamalāsanasya putreṇa dānam uditaṃ prasamīkṣya vedān |

tad yo dadāti vibhave sati sādhuvṛtte kiṃ tena pārtha na kṛtaṃ bhavatīha loke ||
</code></pre>
<p>iti bhaviṣyottare nakṣatradānavidhiḥ |</p>
<p>atha māsadānāni</p>
<p>viṣṇuḥ |</p>
<pre><code>āśvinaṃ sakalaṃ māsaṃ brāhmaṇebhyaḥ pratyahaṃ ghṛtaṃ pradāyāśvinau prīṇayitvā rūpabhāg bhavati | asminn eva māsi pratyahaṃ gorasair brāhmaṇān bhojayitvārogyabhāg bhavati | māghe māsy agniṃ pratyahaṃ tilair hutvā saghṛtaṃ kulmāṣaṃ brāhmaṇān bhojayitvā ca dīptāgnitvam āpnoti |
</code></pre>
<p>tathā |</p>
<pre><code>ghṛtam āśvayuje māsi nityaṃ dadyād dvijātaye |

prīṇayitvāśvinau devau rūpabhāg abhijāyate ||

tilapradaḥ prajām iṣṭāṃ puruṣaḥ khalu vindati |

māghe māsi viśeṣeṇa tat tamisre viśeṣataḥ ||
</code></pre>
<p>yamaḥ |</p>
<pre><code>kṛsaraṃ bhojayitvā tu svaśaktyā śiśire dvijān |

dīptāgnitvam avāpnoti svargalokaṃ ca gacchati ||

māsi māsi ca revatyāṃ brāhmaṇān ghṛtapāyasam |

sadakṣiṇaṃ bhojayitvā rūpabhāg abhijāyate ||
</code></pre>
<p>ādityapurāṇe |</p>
<pre><code>jyeṣṭhe māsi tilān datvā paurṇamāsyāṃ viśeṣataḥ |

aśvamedhasya yat puṇyaṃ tat prāpnoti na saṃśayaḥ ||
</code></pre>
<p>devīpurāṇe |</p>
<pre><code>dhenuṃ tilamayīṃ māghyāṃ dadyād yaś cottarāyaṇa (?) |

vicitrāṇi ca vastrāṇi caitre dadyād dvijottamaḥ ||

vaiśākhe yavagodhūmāñ jyeṣṭhe toyabhṛtān ghaṭān |

āṣāḍhe candanaṃ deyaṃ sakarpūraṃ mahāphalam ||

navanītaṃ nabhomāsi chatraṃ proṣṭhapade matam |

guḍaśarkaravarṇāḍhyāṃl laḍḍukān āśvine mune ||

dīpadānaṃ mahāpuṇyaṃ kārtike yaḥ prayacchati |

sarvān kāmān avāpnoti kramān mārgādyudāhṛtān ||

dhenuṃ pauṣe ghṛtamayīṃ māghe tilamayīṃ tathā |

jyeṣṭhe toyamayīṃ dadyād ghṛtavatsāṃ mahāphalām ||

surūpāṃ śrāvaṇe dadyād gāṃ mahāphaladāyikām |

sarvahemamayaiḥ śṛṅgai raupyapādā udāhṛtāḥ ||

kāṃsyapātrāḥ saghaṇṭās tu kiṅkiṇībhiḥ suśobhitāḥ |

sayugāḥ sasrajo vatsā datvyā vidhinā mune ||
</code></pre>
<p><strong>[364]</strong>	devībrahmeśasūryān vā viṣṇuṃ vātha yathāvidhi |</p>
<pre><code>svabhāvavṛttasaṃpanne pūjayitvā dvijottame ||

dātavyālaṃkṛtā dhenuḥ kāmakrodhavivarjite |

ayācake sadācāre vinīte vinayānvite ||

gopradānāl labhet kāmān sve sve loke manoramān |
</code></pre>
<p>tathā |</p>
<pre><code>āṣāḍhe toyadhenuḥ syād dhenur bhādrapade sadā |

māghe tu tiladhenuḥ syād yāṃ datvā labhate hitam ||

māghe māsi tilān yas tu brāhmaṇebhyaḥ prayacchati |

sarvasattvasamākīrṇaṃ narakaṃ na sa paśyati ||
</code></pre>
<p>yamaḥ |</p>
<pre><code>mahāpātakasaṃghātaḥ kāmato vāpy akāmataḥ |

śuddhiṃ tasya pravakṣyāmi svargasādhanam eva ca ||

śuklaiḥ kṛṣṇais tathā labdhair dvātriṃśadaṅgulocchritaḥ |

rāśis tilaiḥ same deśe kartavyaḥ puruṣāyataḥ ||

pratimāṣṭāṅgulotkṣepyā sauvarṇīṃ vibhave sati |

kṣaudreṇa payasā dadhnā ghṛtenāpūrayed ghaṭān ||

yathāvibhavavistāraṃ brāhmaṇe śrotriye 'rthini |

dadyān māghe 'tha vaiśākhe viṣuve cottarāyaṇe ||

yāvajjīvaṃ kṛtaṃ pāpaṃ tatkṣaṇād eva naśyati |
</code></pre>
<p>vāmanapurāṇe |</p>
<pre><code>māghe māsi tilā deyās tiladhenuś ca dānava |

idhmendhanādayaś caiva mādhavaprīṇanāya vai ||

phālgune vrīhayo gāvo vastraṃ kṛṣṇājinānvitam |

govindaprīṇanārthāya dātavyaṃ puruṣarṣabha ||

caitre vicitravastrāṇi śayanāny āsanāni ca |

viṣṇoḥ prītyartham etāni deyāni brāhmaṇeṣv atha ||

gandhāś ca mālyāni tathā vaiśākhe surabhīṇi ca |

deyāni dvijamukhyebhyo madhusūdanatuṣṭaye ||

udakumbhāmbudhenuṃ ca tālavṛntaṃ sacandanam |

trivikramasya prītyarthaṃ dātavyaṃ sādhubhiḥ sadā ||

upānadyugalaṃ chatraṃ lavanāmalakāni ca |

āṣāḍhe vāmanaprītyai dātavyāni tu bhaktitaḥ ||
</code></pre>
<p><strong>[365]</strong>	ghṛtaṃ ca kṣīrakumbhāś ca ghṛtadhenus tathaiva ca |</p>
<pre><code>śrāvaṇe śrīdharaprītyai dātavyāni vipaścite ||

māsi bhādrapade dadyāt pāyasaṃ madhusarpiṣī |

hṛṣīkeśaprīṇanāya lavaṇaṃ suguḍaudanam ||

tilās turaṅgavṛṣabhadadhitāmrarasādikam |

prītyarthaṃ padmanābhasya deyam āśvayuje naraiḥ ||

rajataṃ kanakaṃ dīpā maṇimuktāphalādikam |

dāmodarasya prītyarthaṃ pradadyāt kārtike naraḥ ||

kharoṣṭrāśvatarā nāgāḥ śakaṭokṣam ajāvikam |

dātavyaṃ keśavaprītyai māsi mārgaśire naraiḥ ||

prāsādanagarādīni gṛhaprāvaraṇāni ca |

nārāyaṇasya tuṣṭyarthaṃ pauṣe deyāni yatnataḥ ||

dāsīdāsasamalaṃkāram annaṃ ṣaḍrasasaṃyutam |

puruṣottamatuṣṭyarthaṃ pauṣe deyāni yatnataḥ ||

atha vā caturthapādaḥ pradeyaṃ sārvakāmikam |

yad yad iṣṭatamaṃ kiṃcid yac cāpy asti śubhaṃ gṛhe ||

tat tad dhi deyaṃ prītyarthaṃ devadevasya cakriṇaḥ || iti || 1.208 ||
</code></pre>
<p><em>gopradānaprasaṅgād dānāny uktāni, prakṛtam ucyate |</em></p>
<pre><code>**śrāntasaṃvāhanaṃ rogiparicaryā surārcanam |**
</code></pre>
<p>**	pādaśaucaṃ dvijocchiṣṭamārjanaṃ gopradānavat || 1.209 ||**</p>
<p>śrāntasaṃvāhanādikaṃ pratyekaṃ godānena phalataḥ samaṃ bhavati | śrāntaḥ khinnas tasya saṃvāhanaṃ śramāpanayanam | rogiparicaryā cikitsādi | prasiddham anyat | pādaśaucadvijocchiṣṭamārjane samottamavarṣaviṣaye | yamaḥ |</p>
<pre><code>devamālyāpanayanaṃ devāgārasamūhanam |

snāpanaṃ sarvadevānāṃ gopradānasamaṃ matam ||
</code></pre>
<p>nandipurāṇe |</p>
<pre><code>dharmārthakāmakokṣāṇām ārogyaṃ sādhanaṃ yataḥ |

atas tv ārogyadānena naro bhavati sarvadaḥ ||
</code></pre>
<p><strong>[366]</strong>	ārogyaśālāṃ kurute mahauṣadhiparicchadām |</p>
<pre><code>vidagdhavaidyasaṃyuktāṃ ghṛtānnamadhusaṃyutām ||

vaidyas tu śāstravit prājño dṛṣṭauṣadhiparamparaḥ |

oṣadhīmūlaparṇajñaḥ samuddharaṇakālavit ||

rasavīryavipākajñaḥ śālimāṃsauṣadhīgaṇe |

yogavid dehināṃ dehaṃ yo dhiyā praviśed budhaḥ ||

dhātupathyāmayajñaś ca nidānavid atandritaḥ |

vyādhīnāṃ pūrvaliṅgajñas taduttaravidhānavit ||

deśakālavidhānajñaś cikitsāsāmayavit tathā |

aṣṭāṅgāyurvedavettā muṣṭiyogavidhānavit ||

evaṃvidhaḥ śubho vaidyo bhaved yatrābhiyojitaḥ |

ārogyaśālām evaṃ tu kuryād yo dharmasaṃśrayaḥ ||

sa pumān dhārmiko loke sa kṛtārthaḥ sa śuddhimān |

samyag ārogyaśālāyām auṣadhaiḥ snehapācanaiḥ ||

vyādhitaṃ nīrujīkṛtya apy ekaṃ karuṇāyutaḥ |

prayāti brahmasadanaṃ kulasaptakasaṃyutaḥ ||

āḍhyo vittānusāreṇa daridraḥ phalabhāg bhavet |

daridrasya kutaḥ śālā ārogyāya bhiṣak tathā ||

api mūlena kenāpi candanādyair athāpi vā |

svasthīkṛte labhen martye pūrvoktaṃ lokam avyayam ||

vātapittakaphādyānāṃ cayāpacayabhedinām |

yas tu svaslpābhyupāyena mokṣayed vyādhipīḍitān ||

so 'pi yāti śubhāṃl lokān avāpyān yajñayājibhiḥ |


śalyaṃ śālakyaṃ kāyacikitsā bhūtavidyā kaumāraprabhṛtyam aśvatantraṃ rasāyanatantraṃ vājīkaraṇatantram |
</code></pre>
<p>iti suśrutoktāny aṣṭāṅgāny āyurvedasya | ity ārogyadānam || 1.209 ||</p>
<p><strong>[367]</strong></p>
<p><em>kiṃ ca</em> |</p>
<pre><code>**bhūdīpānnāśvavastrāmbhastilasarpiḥpratiśrayān |**
</code></pre>
<p>**	naiveśikasvarṇadhuryān datvā svarge mahīyate || 1.210 ||**</p>
<p>bhūmidīpādidānena svargam āpnotīti vākyārthaḥ | bhūś ca sasyavatī phalapradā vā deyā | taddvāreṇaiva tadgurutvam |</p>
<pre><code>bhūmiṃ sasyavatīṃ śreṣṭhāṃ datvā svarge mahīyate |
</code></pre>
<p>iti saṃvartaḥ | pāpakṣayārtham api bhavati | yathāha bṛhaspatiḥ |</p>
<pre><code>yat kiṃcit kurute pāpaṃ janmaprabhṛti mānavaḥ |

api gocarmamātreṇa bhūmidānena śudhyati ||

saptahastena daṇḍena triṃśad daṇḍā nivartanam |

daśa tān eva gocarma datvā svarge mahīyate ||
</code></pre>
<p>carmamātragopradānenāpi svargaprāptiḥ | &ldquo;divyaṃ varṣaśataṃ yāvad bhūmidaḥ svargam āpnoti | dviyaṃ varṣaśataṃ sārdhaṃ tathā&rdquo; iti, tad dvaiguṇyāditāratamyād iti | yat punar manunoktam &ldquo;bhūmido bhūmim āpnoti&rdquo; iti, tat svargacyutābhiprāyeṇa nyūnātmadānābhiprāyeṇa vā | taddānasya vaiśvarūpyāt | ata eva |</p>
<pre><code>suvarṇaṃ rajataṃ tāmraṃ maṇimuktāvasūni ca |

sarvam etad bhaved dattaṃ vasudhāṃ yaḥ prayacchati || iti |
</code></pre>
<p>na ca sakalavasudhābhiprāyeṇocyate | tasyā aśakyatvāt | evaṃ pradīpādidāne &lsquo;pi pātraviśeṣād āvṛttau vā svargaprāptiḥ |</p>
<pre><code>pātrasya hi viśeṣeṇa śraddadhānatayāpi ca |

alpaṃ vā bahu vā pretya dānasyāpnoti tatphalam ||
</code></pre>
<p>iti vacanāt | anyathā —</p>
<pre><code>vāridas tṛptim āpnoti sukham akṣayyam annadaḥ |

tilapradaḥ prajām iṣṭāṃ dīpadaś cakṣur uttamam ||

vāsodaś candrasālokyaṃ sūryasālokyam aśvadaḥ | iti |
</code></pre>
<p>vastrādiviśeṣāc ca phalaviśeṣo dvitrādisaṃkhyātaś ca | kṣīṇavṛtter āyātasyāsmin bhavane sthīyatām iti pratiśrayaḥ | niveśārthaṃ kanyāpi dīyata iti naiveśikam | <strong>[368]</strong> ata eva |</p>
<pre><code>mātāpitṛvihīnaṃ tu saṃskārodvāhanādibhiḥ |

yaḥ sthāpayati tasyeha puṇyasaṃkhyā na vidyate || iti |

na tacchreyo 'gnihotreṇa nāśvamedhena nānyathā |

yacchreyaḥ prāpyate pretya vipreṇa shāpitena tu || iti |
</code></pre>
<p>sthāpitena bhavanādidānena pratiṣṭhāpitenety arthaḥ | dakṣaḥ | &ldquo;suvarṇam eva svarṇam asya ca deśakālapātrasuvarṇaparimāṇāc ca phalaviśeṣaḥ&rdquo; | tathā |</p>
<pre><code>uccā divi dakṣiṇāvanto asthur ye aśvadāḥ saha te sūryeṇa |

hiraṇyadā amṛtatvaṃ bhajante vāsodāḥ soma pra tiranta āyuḥ ||
</code></pre>
<p>ity amṛtatvaṃ muktir darśitā | tathā: &ldquo;svarṇadhuryān dartvā svarge mahīyate&rdquo; iti | gargaḥ |</p>
<pre><code>bhūmido bhūmim āpnoti dīrgham āyur hiraṇyadaḥ |

gṛhado 'gryāṇi veśmāni rūpyado rūpam uttamam || iti |
</code></pre>
<p>etac ca suvarṇadāne &lsquo;pi veditavyam | alaṃkāre tu phalaviśeṣaḥ |</p>
<pre><code>alaṃkṛtas tv alaṃkāraṃ datvā svarge mahīyate | iti |
</code></pre>
<p>dhuram arhatīti dhuryaḥ |</p>
<pre><code>anaḍuhaḥ śriyaṃ puṣṭāṃ godo bradhnasya viṣṭapam | iti |
</code></pre>
<p>atrāpi pātrādideśakālaviśeṣād dvitrādiviśeṣāc ca phalaviśeṣaḥ | viṣṇudharmeṣu |</p>
<pre><code>bhagavān uvāca |

chatrapradānena gṛhaṃ variṣṭhaṃ rathaṃ tathopānahasaṃpradānāt |

dhuryapradānena gavāṃ tathaiva lokān avāpnoti puraṃdarasya ||

svarīyam apy āha hiraṇyadānaṃ tathā variṣṭhaṃ kanakapradānam |

naiveśikaṃ sarvaguṇopapannaṃ prayacchate yaḥ puruṣo dvijāya ||

svādhyāyacāritryaguṇānvitāya tasyāpi lokāḥ pravarā bhavanti |

yo brahmadeyāṃ pradadāti kanyāṃ bhūmipradānaṃ ca karoti vipre ||

vastrānnadānaṃ ca tathā viśiṣṭaṃ sa śakralokaṃ labhate durāpam |

bhūdānena samaṃ dānaṃ na bhūtaṃ na bhaviṣyati |

iti dharmavidaḥ prāhus tan me nigadataḥ śṛṇu ||
</code></pre>
<p><strong>[639]</strong>	ṣaṣṭiṃ varṣasahasrāṇi svarge vasati bhūmidaḥ |</p>
<pre><code>ācchettā cānumantā ca tāny eva narake vaset ||

dānānām ati sarveṣāṃ bhūmidānam ihocyate |

acalā hy akṣayā bhūmiḥ sarvān kāmān prayacchati ||

bhūmidaḥ svargam āruhya śāśvatīr edhate samāḥ |

punarjanma ca saṃprāpya bhaved bhūmipatir dhruvam ||

yathā bhūmiḥ sadā devī dātāraṃ kurute patim |

evaṃ sadakṣiṇā dattā kurute gaur janādhipam ||

api pāpakṛtaṃ prāpya pratigṛhṇīta bhūmidam |

mahīṃ dadat pavitraḥ syāt puṇyā hi jagatī yataḥ ||

nāma vai priyadatteti guhyam etat sanātanam |

tadāsyāḥ satataṃ prītyai kīrtanīyaṃ prayacchatā ||

yat kiṃcit kurute pāpaṃ puruṣo vṛttikarṣitaḥ |

api gocarmamātreṇa bhūmidānena śudhyati ||

suvarṇaṃ rajataṃ tāmraṃ maṇimuktāvasūni ca |

sarvān etān mahāprājña dadāti vasudhāṃ dadat ||

phālakṛṣṭāṃ mahīṃ dattvā sodakāṃ ca phalānvitām |

sodakaṃ vāpi śaraṇaṃ prāpnoti paramaṃ padam ||

ratnopakīrṇāṃ vasudhāṃ yo dadāti dvijātaye |

vimuktaḥ kilbiṣaiḥ sarvaiḥ svargaloke mahīyate ||

ikṣubhiḥ sahitāṃ bhūmiṃ yavagodhūmaśālibhiḥ |

ye prayacchanti viprebhyo nopasarpanti te yamam ||

sarvakāmadughāṃ bhūmiṃ sarvasasyasamanvitām |

yo dadāti dvijendrāya brahmalokaṃ sa gacchati ||

bhūmidānaṃ naraḥ kuryān mucyate sarvato bhayāt |

na bhūpa bhūmidānād dhi dānam anyad viśiṣyate ||

puṇyāṃ sarvarasāṃ bhūmiṃ yo dadāti nararṣabhaḥ |

na tasya lokāḥ kṣīyante bhūmidasya mahātmanaḥ ||

kṛśāya kṛśabhṛtyāya vṛttikṣīṇāya sīdate |

bhūmiṃ vṛttikarīṃ dattvā satrī bhavati mānavaḥ ||
</code></pre>
<p><strong>[370]</strong>	āsphoṭayanti pitaraḥ pravalganti pitāmahāḥ |</p>
<pre><code>bhūmido 'smatkule jātaḥ so 'smān saṃtārayiṣyati ||
</code></pre>
<p>ādityapurāṇe |</p>
<pre><code>ya etāṃ dakṣiṇāṃ dadyāt pṛthivīṃ pṛthivīpatiḥ |

punaś ca jananaṃ prāpya bhavet sa pṛthivīpatiḥ ||

yathā dānaṃ tathā bhoga iti dharmeṣu niścayaḥ |

saṃgrāme vā tanuṃ jahyād dadyād vā pṛthivīm imām ||

ity etāṃ kṣattrabandhūnāṃ vadanti paramāśiṣam |

api pāpakṛtāṃ rājñāṃ pratigṛhṇanti sādhavaḥ ||

pṛthivīṃ nānyad icchanti pāvanaṃ hy etad uttamam |

nāmāsyāḥ priyadatteti guhyaṃ devyāḥ sanātanam ||

dānaṃ vāpy atha vā jñānaṃ nāmno 'syāḥ paramaṃ priyam |

yas tu gocarmamātrāṃ vai prayacchanti vasuṃdharām ||

vimuktaḥ sarvapāpebhyo viṣṇulokaṃ sa gacchati |

ṣaṣṭiṃ varṣasahasrāṇi svarge vasati bhūmidaḥ ||

ācchettā cānumantā ca tāny eva narake vaset |

svadattāṃ paradattāṃ vā yo hareta vasuṃdharām ||

śvaviṣṭhāyāṃ kṛmir bhūtvā pitṛbhiḥ saha majjati ||
</code></pre>
<p>matsyapurāṇe |</p>
<pre><code>yat kiṃcit kurute pāpaṃ puruṣo vṛttikarṣitaḥ |

api gocarmamātreṇa bhūmidānena śudhyati ||

suvarṇānāṃ sahasreṇa labhed dattena yat phalam |

gocarmabhūmimātreṇa tatphalaṃ tu vidhīyate ||
</code></pre>
<p>mahābhārate |</p>
<pre><code>na coṣarāṃ na nirdagdhāṃ mahīṃ dadyāt kathaṃcana |

na śmaśānaparītāṃ ca na ca pāpaniveśitām ||
</code></pre>
<p>iti bhūmidānam |</p>
<p>dīpadāne saṃvartaḥ |</p>
<pre><code>devāgāre dvijānāṃ vā dīpaṃ datvā catuṣpathe |

medhāvī jñānasaṃpannaś cakṣuṣmāṃś ca sadā bhavet ||
</code></pre>
<p>viṣṇudharmeṣu (?) |</p>
<pre><code>uccaiḥ pradīpam ākāśe yo dadyāt kārtike naraḥ |

sa sarvaṃ kulam uddhṛtya viṣṇulokam avāpnuyāt || **[371]**
</code></pre>
<p>kārtikanirṇayaś ca bhaviṣyottare boddhavyaḥ | tad yathā |</p>
<pre><code>viṣṇor āyatane ye tu sahasraṃ paridīpakān |

prajvālayanty anudinaṃ divārātram anirvṛtāḥ |

tāmisram āśvayukpakṣaṃ śuklapakṣaṃ tu kārtikam || iti |
</code></pre>
<p>dīpadāne mantraḥ |</p>
<pre><code>dāmodarāya nabhasi tulāyāṃ lolayā saha |

pradīpaṃ te prayacchāmi namo 'nantāya vedhase || iti |
</code></pre>
<p>tathā |</p>
<pre><code>yadā yadā naraśreṣṭha puṇyakālaḥ prapadyate |

saṃkrāntisūryagrahaṇe candre parvaṇi vaidhṛte ||

uttare tv ayane prāpte dakṣiṇe tv ayane tathā |

ekādaśyāṃ śuklapakṣe caturdaśyāṃ dinakṣaye ||

saptamyām atha ṣaṣṭhyāṃ vā snātvā vrataparo naraḥ |

bhavadbhūmidevebhyaḥ prayacchet prayato gaṇe ||

ghṛtakumbhe ca vastreṇa prajvalantaṃ pradīpakam ||
</code></pre>
<p>gaṇe samudāye vartamāna ity arthaḥ | tathā |</p>
<pre><code>sūryāya raktavastreṇa pūrṇavarti ghṛtena tām |

catuṣprasthaiḥ prajvalantīṃ mantreṇānena dāpayet ||

tad viṣṇor iti mantreṇa vartiṃ dadyāt sadaiva hi |

pītavastreṇa kṛṣṇāya śvetavastreṇa śūline ||

kausumbhaghṛtavastreṇa gaurīm uddiśya dāpayet |

lākṣāraktena durgāyai pūrṇavartiṃ prabodhayet ||

netrapaṭṭena madhunā gṛtena madhukūpake |

arcite ca site caive lalitāyai prabodhayet ||

mantreṇānena rājendra taṃ niśāmayya vaidikān |

ā te vatso mano yamat paramāc cit sadhasthāt |

agne tvāṃ kāmayā girā ||

ṛtāvānaṃ vaiśvānaram ṛtasya jyotiṣaspatim |

ajasraṃ dharmam īmahe ||
</code></pre>
<p><strong>[372]</strong>	divi pṛṣṭhe arocanāgnir vaiśvānaro matān |</p>
<pre><code>jyotiṣā bādhate tamaḥ ||

kāmo bhūtasya bhavyasya samrāḍ eko virājati | ity anto mantraḥ |

evam etena vidhinā ye prayacchanti dīpakam |

vistīrṇe vipule pātre ghṛtakumbhaṃ niveśitam ||

yānti te brahmasadanaṃ vimānenārkatejasā |

tiṣṭhanti dyotamānās te yāvad ābhūmisaṃplavam ||

ghṛtena dīpo dātavyo rājaṃs tailena vā punaḥ |

vasāmajjādibhir dīpo na tu deyaḥ kathaṃcana ||

dīpatailena kartavyaṃ na tu karma vijānatā |

nirvāpaṇaṃ ca dīpasya hiṃsanaṃ ca vigarhitam ||

yaḥ kuryāt tena karmāṇi syād asau puṣpitekṣaṇaḥ |

dīpahartā bhaved andhaḥ kāṇo nirvāpako bhavet ||

padmasūtrotthitāṃ vartiṃ gandhatailena dīpakam |

nīrogaḥ subhagaś caiva datvā bhavati mānavaḥ ||

prajvālya devadevasya karpūreṇa tu dīpakam |

aśvamedham avāpnoti kulaṃ caiva samuddharet ||
</code></pre>
<p>iti dīpadānam |</p>
<p>athāśvadānam |</p>
<p>devīpurāṇe |</p>
<pre><code>aśvaṃ vā yadi vā yugyaṃ śobhane vātha pāduke |

dadāti yaḥ pradānaṃ vai brāhmaṇebhyaḥ susaṃyataḥ ||

tasya divyāni yānāni rathadhvajapatākinaḥ |

duṣṭaḥ panthā na caiveha bhavaty eva kadācana ||
</code></pre>
<p>skandapurāṇe |</p>
<pre><code>aśvaṃ yas tu praccheta hemacitraṃ sulakṣaṇam |

sa tena karmaṇā devi gāndharvaṃ lokam aśnute ||
</code></pre>
<p>annadāne saṃvartaḥ |</p>
<pre><code>annadas tu sukhī śrīmān sutṛptaḥ sarvakarmasu |
</code></pre>
<p>mahābhārate | <strong>[373]</strong></p>
<pre><code>nārada uvāva |

nānnadānāt paraṃ dānaṃ kiṃcid asti nareśvara |

annena dhāryate kṛtsnaṃ carācaram idaṃ jagat ||

annaṃ vai prāṇināṃ prāṇā ity uvāca prajāpatiḥ |

tasmād annaprado rājan prāṇadaḥ procyate budhaiḥ ||

annadaḥ paśumāṃl loke dhanavān rūpavān api |

āyuṣmān balavāṃś caiva sukhī ca pretya jāyate ||

nityaṃ dadāti yaś cānnam atithibhyaḥ samāhitaḥ |

sa yāti brahmasālokyam evam āha parāśaraḥ ||

annena sadṛśaṃ dānaṃ na bhūtaṃ na bhaviṣyati |

tasmād annaṃ viśeṣeṇa dātum icchanti sādhavaḥ ||

kṛtvāpi sumahat pāpaṃ yaḥ paścād annado bhavet |

vimuktaḥ sarvapāpebhyaḥ svargalokaṃ sa gacchati ||

āśaṃsantīha pitaraḥ suvṛṣṭim iva karṣakāḥ |

asmākam iha putro vā pautro vānnaṃ pradāsyati ||

yo dadyād aparikliṣṭam annam adhvani vartine |

śrāntāyādṛṣṭapūrvāya sa puṇyāṃ gatim āpnuyāt ||

na pṛcched gotracaraṇaṃ na svādhyāyaṃ śrutaṃ tathā |

yācito brāhmaṇenānnaṃ dadyād evāvicārayan ||

durvṛttaḥ sādhuvṛtto vā mūrkho vā yadi paṇḍitaḥ |

yaḥ prāpto vaisvadevānte so 'tithiḥ svargasaṃkramaḥ ||

adṛṣṭaṃ dṛṣṭapūrvaṃ vāmitraṃ vā suhṛdaṃ tathā |

brāhmaṇaṃ bhojayen nityaṃ śāntaṃ śīlasamanvitam ||

yasya hy annam upāśnāti brāhmaṇānāṃ śataṃ satām |

hṛṣṭena manasā dattaṃ na sa tiryaggatir bhavet ||

bhojayitvā daśa śataṃ naro vedavidāṃ nṛpa |

nyāyavid dharmaviduṣāṃ smṛtibhāṣyavidāṃ tathā ||

na yāti narakaṃ ghoraṃ saṃsāraṃ ca na sevate |

brāhmaṇānāṃ sahasrāṇi daśa bhojyāni bhārata ||

naro 'dhrmāt pramucyeta pāpeṣv api rataḥ sadā | **[374]**
</code></pre>
<p>bṛhaspatiḥ |</p>
<pre><code>annadānaṃ guṇakaraṃ sarvadānādhikaṃ smṛtam |

annāt prāṇaprajananaṃ nṝṇāṃ saṃjāyate sadā ||

prāṇāpyāyanamātraṃ tu yo viprāya prayacchati |

durbhikṣe tu viśeṣeṇa sa labhetākṣayāṃ divam ||

hemaratnāmbarayuto 'bhuñjāno mriyate naraḥ |

aśnan vināpy alaṃkāraṃ jīrṇavastro 'pi jīvati ||

tasmāt pradadyād viprebhyaḥ saṃskṛtānnaṃ sadakṣiṇam |

teneha kīrtim āpnoti svargaṃ cānantakaṃ tathā ||
</code></pre>
<p>ādityapurāṇe |</p>
<pre><code>annadānāt paraṃ nāsti na bhūtaṃ na bhaviṣyati |

putraṃ prajāṃ paśūn medhāṃ striyaḥ kāmāṃś ca sarvaśaḥ ||

sarvaṃ cānnapradānena labhate nātra saṃśayaḥ |

ādareṇa tu bhaktyā ca yad annam upadīyate ||

tat prīṇayati gātrāṇi nāmṛtaṃ mānavarjitam |

durlabhas tu mudā dātā mudā bhoktā ca durlabhaḥ ||

mudā dātā ca bhoktā ca tāv ubhau svargagāminau(ṇau) |

yo dadyād apriyeṇānnaṃ yaś cānnaṃ nābhinandati ||

tāv ubhau narake magnau vasetāṃ śaradāṃ śatam |
</code></pre>
<p>viṣṇudharmottare |</p>
<pre><code>dānānām uttamaṃ dānaṃ vastradānaṃ prakīrtitam |

vāso hi sarvadai(de)vatyaṃ sarvasāyujyam aśnute ||

vastradātā suveśaḥ syād rūpadraviṇasaṃyutaḥ |

nīlīraktaṃ tathā śīrṇaṃ na deyaṃ brāhmaṇasya tu ||

deyaṃ na cāpy upahataṃ bahupuṇyam abhīpsatā |

datvā kārpāsikaṃ vastraṃ svargaloke mahīyate ||

datvā saromam api tat tato daśaguṇaṃ labhet |

āvikaṃ vasanaṃ datvā bhṛgūṇāṃ lokam āpnuyāt ||

chāgaṃ datvā cāṅgirasaṃ kṣaumaṃ datvā bṛhaspateḥ |

vasūnāṃ lokam āpnoti kuśakauśeyavāsasī ||

kṛmijaṃ ca tathā datvā somaloke mahīyate |

agniṣṭomam avāpnoti datvaiva mṛgalomikam ||
</code></pre>
<p><strong>[375]</strong>	datvā valkalajaṃ vāso vasūnāṃ lokam āpnuyāt |</p>
<pre><code>vastrapradānāt tejasvī sarveṣāṃ priyadarśanaḥ ||

bhavet saṃbhogavāṃś caiva strīṇāṃ caiva manoharaḥ ||
</code></pre>
<p>iti vastradānam |</p>
<p>athodakadānam |</p>
<p>saṃvartaḥ |</p>
<pre><code>vāridas tṛptim atulāṃ vitṛṣṇaḥ sarvavastuṣu |
</code></pre>
<p>bhaviṣyottare |</p>
<pre><code>śrīkṛṣṇa uvāca |

atīte phālgune māsi prāpte caitramahotsave |

puṇye 'hni viprakathite grahacandrabalānvite ||

taḍākaṃ kārayed vidvān dhanacchāyaṃ manoramam |

purasya madhye hy ath vā kāntāre toyavarjite ||

devatāyatane vāpi citravṛkṣatale 'pi vā |

suśītalataraṃ ramyaṃ vicitrāsanasaṃyutam ||

kārayen maṇḍalaṃ divyaṃ śītātapasahaṃ dṛḍham |

tanmadhye sthāpayed bhavyān maṇīn kumbhāṃś ca śobhanān ||

akālamūlān kavakān vastreṇāveṣṭitānanān |

brāhmaṇaḥ śīlasaṃpanno bhṛtiṃ datvā yathocitām ||

prapāpālaḥ prakartavyo bahuputraparicchadaḥ |

pānīyapānam aśrānto yaḥ kārayati mānavān ||

evaṃvidhāṃ prapāṃ kṛtvā śubhe 'hni vidhipūrvakam |

yathāśaktyā naraśreṣṭhaḥ prārambhe bhojayed dvijān ||

tataś cotsarjayed vidvān mantreṇānena mānavaḥ |

prapeyaṃ sarvasāmānyā bhūtebhyaḥ pratipāditā ||

asyāḥ pradānāt pitaras tṛpyantu ca pitāmahāḥ |

anivāryaṃ tato deyaṃ jalaṃ sāmacatuṣṭayam ||

tripakṣaṃ vā mahārāja jīvānāṃ jīvanaṃ param |

gandhāḍhyaṃ sarasaṃ śītaṃ śobhane bhājane sthitam ||
</code></pre>
<p><strong>[376]</strong>	pradadyād apratihataṃ śraddhāvān avalokayan |</p>
<pre><code>pratyahaṃ kārayet tasya bhojanaṃ śaktito dvije ||

anena vidhinā yas tu grīṣme śoṣavināśanam |

pānīyam uttamaṃ dadyāt tasya puṇyaphalaṃ śṛṇu ||

kapilāśatadānasya samyagdattasya yat phalam |

tat puṇyaphalam āpnoti sarvadevais tu pūjitaḥ ||

pūrṇacandrapratīkāśaṃ vimānaṃ so 'dhiruhya vai |

yāti devendrabhavanaṃ pūjyamāno 'psarogaṇaiḥ ||

triṃśatkoṭyo hi varṣāṇāṃ yakṣagandarvasevitaḥ |

puṇyakṣayād ihāgatya caturvedo dvijo bhavet ||

tataḥ param idaṃ yāti punarāvṛttir durlabham |

prapāṃ dātum aśaktena viśeṣād dharmam īpsunā ||

pratyahaṃ dharmaghaṭakaḥ karpaṭāveṣṭitānanaḥ |

brāhmaṇasya gṛhe deyaḥ śītāmalajalaḥ śuciḥ ||

tasya vodyāpanaṃ kāryaṃ māsi māsi narādhipa |

maṇḍakāveṣṭikābhiś ca pakvānnaiḥ sarvakāmikaiḥ ||

uddiśya śaṃkaraṃ viṣṇuṃ brahmāṇaṃ vāsavaṃ tathā |

salilaṃ prokṣayitvā tu mantreṇānena mānavaḥ ||

eṣa dharmaghaṭo datto brahmaviṣṇuśivātmakaḥ |

asya prasādāt(dānāt) sakalā mama santu manorathāḥ ||

dharmaghaṭadānamantraḥ |

anena vidhinā yas tu dharmakumbhaṃ prayacchati |

prapādānaphalaṃ so 'pi prāpnotīha na saṃśayaḥ ||

dharmakumbhapradāne 'pi aśakto yaḥ pumān bhavet |

tenāśvatthataror mūlaṃ nityaṃ sevyaṃ yatātmanā ||

aśvattharūpī bhagavān prīyatāṃ me janārdanaḥ |

ity uccārya namaskṛtya pratyahaṃ pāpanāśanam ||

yaḥ karoti taror mūle sekaṃ māsacatuṣṭayam |

so 'pi tatphalam āpnoti śrutir eṣā sanātanī ||
</code></pre>
<p>**[377]	**spṛṣṭā suśītasalilā klamanāśinī ca prāpte parasya pathi pānthasamūhabhūmau |</p>
<pre><code>yasya prapā bhavati sarvajanasya bhogyā dharmān naraḥ sa khalu jīvati jīvaloke ||
</code></pre>
<p>iti bhaviṣyottare prapādānavidhiḥ \</p>
<p>mahābhārate |</p>
<pre><code>tilā nityaṃ pradātavyā yathāśakti dvijātibhiḥ |

nityadānāt sarvakāmāṃs tilā nirvartayanty uta ||

ghṛtapradānena tathā dīrghaṃ vindati jīvitam |

datvā pratiśrayaṃ loke tathā datvaiva cābhayam ||

tathā datvā kṣitiṃ vipro brahmaloke mahīyate |
</code></pre>
<p>naiveśikadāne kālikāpurāṇam |</p>
<pre><code>kārayitvā tathodvāhaṃ śrotriyāṇāṃ kuleṣu ca |

vedavicchīlavṛtteṣu dvijeṣv ekādaśasv atha ||

tato gṛhāṇi ramyāṇi kuryād ekādaśaiva tu |

kārayitvā tu dhānyais tu vividhaiś caiva pūjayet ||

dāsīgomahiṣīś cāpi śayanāsanapādukāḥ |

bhājanāni vicitrāṇi tāmramṛnmayakāni ca ||

pātrāṇi bhojanārthaṃ ca kṛtsnaṃ copaskaraṃ ca yat |

lohaṃ ca kāñcanaṃ caiva vastrāṇi tu viśeṣataḥ ||

saṃbhṛtyaivaṃ susaṃbhāraṃ tadgṛheṣu niyojayet |

yojayec caiva vṛttyarthaṃ śaktito vā śataṃ śatam ||

pṛthak pṛthag lāṅgalānāṃ nirvartanaśatāny api |

viṣayaṃ kharvaṭaṃ kheṭaṃ grāmārthaṃ grāmam eva vā ||

yojayet somamūrtiṃ ca cintya teṣu dvijeṣu vai |

ekādaśaiva tās tatra dampatyoḥ pratimātmakāḥ ||

vicintya parayā bhaktyā tadgṛheṣu niveśayet |

grāhayed agnihotrāṇi praviśyaitad dvijottamān ||

vidhipūrvaṃ yathānyāyyam ātmanaḥ śreyase naraḥ |

aduṣṭakulajānāṃ ca vidhir eṣa ciraṃtanaḥ ||

śivaśaktyor vibhāktānāṃ dvijānāṃ kārayet sadā |

yaś ca preṣyān nijān mūḍho yojayed dhavyakavyayoḥ ||
</code></pre>
<p><strong>[378]</strong>	na bhavet phalaṃ tasya daivikīṃ śrutir dhruvā |</p>
<pre><code>yajñadānavratādyaṃ ca tīrthayātrādikaṃ ca yat ||

yas tv evaṃ kārayej jantus tena sarvam anuṣṭhitam |

sa yāty arkasamānābhaṃ vimānaṃ ratnamālinam ||

āruhya tatpadaṃ puṇyaṃ surastrībhir alaṃkṛtam |

vinānaiś cāparair divyaiḥ sahasraiḥ parivāritam ||

sarvalokagatān bhogān bhuktvā tasmin prapadyate |

jñātvā svavittasāmarthyād ekaṃ codvāhayed dvijam ||

tenāpy āpnoti tat sthānaṃ śivabhakto naro dhruvam |

sthānena sthānasaṃprāptir vidhivat tena jāyate ||
</code></pre>
<p>dakṣaḥ |</p>
<pre><code>mātāpitṛvihīnaṃ tu saṃskārodvāhanādibhiḥ |

yaḥ sthāpayati tasyeha puṇyasaṃkhyā na vidyate ||
</code></pre>
<p>ādityapurāṇe |</p>
<pre><code>bhūmipālaṃ cyutaṃ rājyād yas tu saṃsthāpayed dvijaḥ |

tasya vāso munīndreha nākapṛṣṭhe na saṃśayaḥ ||
</code></pre>
<p>hiraṇyadāne bhārgavarāmaṃ prati visiṣṭhavākyāni |</p>
<pre><code>sarvaratnāni nirmathya tejorāśiṃ samutthitam |

suvarṇam ebhyo viprendra ratnaṃ paramam uttamam ||

etasmāt kāraṇād devā gandharvoragarākṣasāḥ |

manuṣyāś ca piśācāś ca prayatā dhārayanti tat ||

mukuṭair aṅgadayutair alaṃkāraiḥ pṛthagvidhaiḥ |

suvarṇe vighṛte tatra virājati bhṛgūttama ||

tasmāt sarvapavitrebhyaḥ pavitraṃ paramaṃ smṛtam |

pṛthivīṃ gāṃ ca datveha tathānyad api kiṃcana ||

viśiṣyate suvarṇasya dānaṃ paramakaṃ vibho |

akṣayaṃ pāvanaṃ caiva suvarṇam iti kathyate ||

prayaccha dvijamukhyebhyaḥ pāvanaṃ hy etad uttamam |

suvarṇam eva sarvatra dakṣiṇāsu vidhīyate ||
</code></pre>
<p><strong>[379]</strong>	suvarṇaṃ ye prayacchanti varṇadās te bhavanty uta |</p>
<pre><code>agnir hi devatāḥ sarvāḥ suvarṇaṃ ca tadātmakam ||

tasmāt suvarṇaṃ dadato dattāḥ syuḥ sarvadevatāḥ ||
</code></pre>
<p>nandipurāṇe |</p>
<pre><code>kṛṣṇalāḥ pañca māṣās tu māṣaiḥ ṣoḍaśabhiḥ smṛtam |

suvarṇam ekaṃ taddānād dātā svargam avāpnuyāt ||
</code></pre>
<p>tathā |</p>
<pre><code>tasmāt sarvātmanā pātre dadyāt kanakadakṣiṇām |

apātre pātayed dattaṃ suvarṇaṃ narakārṇave ||
</code></pre>
<p>iti suvarṇadānam |</p>
<p>atha bhaviṣyottare vṛṣabhadānam |</p>
<pre><code>kṛṣṇa uvāca |

vṛṣadānaphalaṃ puṇyaṃ śṛṇuṣva kathayāmi te |

pavitraṃ pāvanaṃ caiva sarvadānottamaṃ tathā ||

daśadhenusamo 'naḍvān ekaś caiva dhuraṃdharaḥ |

daśadhenupradānād dhi sa evaiko viśiṣyate ||

voḍhā caraṃś ca puṣṭāṅgo hy arogaḥ pāṇḍunandana |

yuvā bhadraḥ suśīlaś ca sarvadoṣavivarjitaḥ ||

trātā bhavati saṃsāre nātra kāryā vicāraṇā |

alaṃkṛtya vṛṣaṃ śāntaṃ puṇye 'hni samupasthite ||

raupyalāṅgalasaṃyuktaṃ brāhmaṇāya nivedayet |

mantreṇānena rājendra taṃ śṛṇuṣva vadāmi te ||

dharmas tvaṃ vṛṣarūpeṇa jagadānandakārakaḥ |

aṣṭamūrter adhiṣṭhānam ataḥ pāhi sanātana ||

datvainaṃ dakṣiṇāyuktaṃ praṇipatya visarjayet |

saptajanmakṛtaṃ pāpaṃ vāṅmanaḥkāyakarmaṇā ||

tat sarvaṃ vilayaṃ yāti godānena kṛtena vai |

dānaṃ vṛṣabhasaṃyuktaṃ dīpyamānaṃ suśobhitam ||

āruhya kāmagaṃ divyaṃ svarlokam adhirohati |

yāvanti tasya romāṇi govṛṣasya mahīpate ||

tāvad varṣasahasrāṇi gavāṃ loke mahīyate |

golokād avatīrṇaś ca iha loke dvijo bhavet ||
</code></pre>
<p><strong>380]</strong>	yajñayājī mahātejāḥ sarvabrāhmaṇapūjitaḥ |</p>
<pre><code>yathoktas te mahārāja deyo yasya vṛṣottamaḥ ||

tad apy ahaṃ te vakṣyāmi pātraṃ prāṇapradaṃ nṛṇām ||

ye kṣāntadāntāḥ śrutapūrṇakarṇā jitendriyāḥ prāṇivadhān nivṛttāḥ |

pratigrahe saṃkucitā gṛhashās te brāhmaṇās tārayituṃ samarthāḥ ||

tejasvinaṃ bharasahaṃ dṛḍhakandharaṃ ca yacchanti ye vṛṣam aśeṣaguṇopapannam |

dattena yad bhavati godaśakena puṇyaṃ satyaṃ bhavanti bhuvi tatphalabhāginas te ||
</code></pre>
<p>iti bhaviṣyottare vṛṣadānam || 1.210 ||</p>
<p><em>kiṃ ca |</em></p>
<pre><code>**gṛhadhānyābhayopānacchatramālyānulepanam |**
</code></pre>
<p>**	yānaṃ vṛkṣaṃ priyaṃ śayyāṃ datvātyantaṃ sukhī bhavet || 1.211 ||**</p>
<p>gṛhādidātātyantam atiśayen sukhī bhavet | matsyapurāṇe gṛhadānam |</p>
<pre><code>matsya uvāca |

pakveṣṭakā(ka)citaṃ kṛtvā śailajaṃ vāpi dārujam |

mṛnmayaṃ vāpi kartavyaṃ śubhalakṣaṇasaṃyutam ||

prabhūtabalipuṣpāḍhyaṃ dhenvā caiva samanvitam |

arjunaiḥ saralaiḥ śākair anyaiś caiva manoharaiḥ ||

tiniśaiḥ sarjavṛkṣaiś ca kadambaiḥ saha vañjulaiḥ |

śubhasthānasamutpannair vāstulakṣaṇasaṃyutam ||

sthāpanaṃ ca yathānyāyaṃ bhūmeś caiva suśobhanam |

mārjanaṃ siñcanaṃ caiva śāstātīyena kārayet ||
</code></pre>
<p>śāntātīyena saṃ na indrāgnī iti sūktena |</p>
<pre><code>maṅgalāny upahārāś ca vāstuvidyoditās tathā |

devatāpañcakaṃ tatra catvāriṃśatsamanvitam ||

pūjayitvā yathānyāyaṃ tato dadyād gṛhaṃ gṛhī |

ayane viṣuve puṇye vyatīpāte dinakṣaye ||

yugādiṣūparāge ca tathā manvantarādiṣu |

saṃkrāntau vaidhṛtidine paurṇamāsyaṣṭamīṣu ca ||

yajñotsavavivāheṣu duḥsvapnānāṃ ca darśane |

dravyabrāhmaṇasaṃpattau śraddhā vā yatra jāyate ||
</code></pre>
<p><strong>[381]</strong>	gṛhadānaṃ tato deyaṃ saṃsārabhayabhīruṇā |</p>
<pre><code>anityaṃ jīvitaṃ yasmāl lakṣmīś cātīva cañcalā ||

etaj jñātvā tu kartavyam aiśānyāṃ hastasaṃmitam |

caturasraṃ samaṃ kuṇḍaṃ mekhalāyonibhūṣitam ||

pūrvottare hastamitā ca vedī grahādideveśvarapūjanāya |

tatrārcanaṃ brahmaśivācyutānāṃ sūryasya kāryaṃ phalapuṣpagandhaiḥ ||

dvāreṣu kāryāṇi ca toraṇāni patrair api kṣīravanaspatīnām |

madhye tu saṃsthāpya ca pūrṇakumbhaṃ sraggandhadhūpāmbararatnayuktam ||

gṛhyoktena vidhānena hutvā cāgnimukhaṃ tataḥ |

gavyena payasā divyaṃ sthālīpākacaruṃ śrapet ||

tataś ca vai taṃ carukaṃ juhoti madhyasthitābhyo gṛhadevatābhyaḥ |

baliṃ ca samyagvidhisaṃprayogāt kṣīreṇa dhārāṃ paritas tu dadyāt ||

brahmāṇaṃ da(dī)kṣayet pūrvaṃ parituṣṭaṃ kṣamāpayet |

śayyāṃ tu dakṣiṇo bhāge sopadhānāṃ sadīpakām ||

sitavastrais tu saṃchannāṃ lakṣmīnārāyaṇānvitām |

sitāmbaraṃ kuṇḍalahemabhūṣitaṃ keyūrakaṇṭhābharaṇābhirāmam |

patnīsametaṃ ca kare gṛhītvā dātā paṭhen mantram imaṃ gṛhasthaḥ ||

ehy ehi nārāyaṇa divyarūpa sarvāmarair arcitapādapadma |

śubhāśubhānāṃ jagatām adhīśa lakṣmīyutas tvaṃ hi gṛhaṃ gṛhāṇa ||

namaḥ kaustubhanāthāya hiraṇyakavacāya ca |

kṣīrodārṇavasuptāya jagaddhātre namo namaḥ ||

namo hiraṇyagarbhāya viśvagarbhāya vai namaḥ |

carācarasya jagato gṛhabhūtāya vai namaḥ ||

bhūlokapramukhā lokās tava dehe vyavasthitāḥ |

nandanti yāvat kalpāntaṃ tathāsmin bhavane gṛhī ||

tvatprasādena deveśa putraiḥ pautrair yuto dvijaḥ |

pañcayajñakriyāyukto vased ācandratārakam ||

evam uktvā tu deveśaṃ sapatnīkaṃ dvijottamam |

tilaprasthoparisthāyāṃ śayyāyām upaveśya ca ||
</code></pre>
<p><strong>[382]</strong>	vaded idaṃ tato vākyaṃ sarvadhānyayutaṃ gṛham |</p>
<pre><code>sarvopaskarasaṃyuktaṃ gṛhaṃ gṛhṇa dvijottama ||

tatropakaraṇaṃ sarvaṃ dampatyos tu nivedayet |

pādukopānahacchatrabhūṣaṇāsanabhājanam ||

saṃpannaṃ cāpy asaṃpannaṃ gṛhopaskarabhūṣaṇam |

sarvaṃ saṃpūrṇam evāstu tvatprasādāj janārdana ||

anena vidhinā yas tu pakveṣṭaṃ vinivedayet |

kalpakoṭiśataṃ yāvad brahmaloke mahīyate ||

śailajaṃ dārujaṃ vāpi yo dadyād vidhipūrvakam |

vaset kṣīrārṇave ramye nārāyaṇasamīpataḥ ||

mṛnmayaṃ caiva yo dadyād gṛhaṃ sopaskarānvitam |

putreṣu lokapālānāṃ pretyāmanvantaraṃ vaset ||

kalikaluṣavimuktaḥ pūjitaḥ siddhasaṃghair amaracamaramālāvījyamāno 'psarobhiḥ |

pitṛśatam api bandhūn putrapautraprapautrān api narakanimagnāṃs tārayed eka eva ||

divyān bhogāṃs tato bhuktvā rājarājo bhaved bhuvi |

nārāyaṇabalopeto nārāyaṇaparāyaṇaḥ ||

nārāyaṇakathāsakto jīved varṣaśataṃ sukhī |

devatāpañcakaṃ tatra catvāriṃśat samanvitam || iti |
</code></pre>
<p>atrāyaṃ vidhiḥ |</p>
<pre><code>ekāśītipadaṃ kṛtvā reṇubhiḥ kanakena ca |

paścāl limpec cānulimpet sūtreṇāloḍya sarvataḥ ||

daśa pūrvāyatā rekhā daśa caivodagāyatāḥ |

sarvavāstuvibhāgeṣu vijñeyā navakā nava ||

ekāśītipadaṃ kṛtvā vāstuvit sarvavāstuṣu |

padasthān pūjayed devāṃs triṃśat pañcadaśaiva tu ||

dvātriṃśad bāhyataḥ pūjyāḥ sūkṣmāś cāntas trayodaśa |

nāmatas tān pravakṣyāmi sthānāni ca nibodhata ||

īśānakoṇādi surān pūjayet padikān nava |

śikhī caivātha parjanyo jayantaḥ kuliśāyudhaḥ ||
</code></pre>
<p><strong>[383]</strong>	śūnyaḥ satyo bhṛśaś caiva ākāśe vāyur eva ca |</p>
<pre><code>pūṣātha vitathaś caiva gṛhakṣatayamāv ubhau ||

gandharvo bhṛṅgarājaś ca mṛgaḥ pitṛgaṇas tathā |

dauvāriko 'tha sugrīvaḥ puṣpadanto jalādhipaḥ ||

asuraḥ śeṣapāpau ca rogo 'hir mukhya eva ca |

bhallāṭaḥ somasūryau ca aditiś ca ditis tathā ||

bahir dvātriṃśad ete tu tadantaś caturaḥ śṛṇu |

īśānādicatuṣkoṇasaṃsthitān pūjayed budhaḥ ||

āpaś caivātha sāvitro jayo rudras tathaiva ca |

madhye navapade brahmā tasyāṣṭau ca samīpagān ||

sarvān ekāntarān vidyāt pūrvādyān nāmataḥ śṛṇu |

aryamā svitā caiva vivasvān vibudhādhipaḥ ||

mitro 'tha rājayakṣmā ca tathā pṛthvīdharaḥ kramāt |

aṣṭamas tv āpavatsas tu parito brahmaṇaḥ smṛtāḥ ||

āpaś caipāvatsaś ca parjanyo 'gnir ditis tathā |

padikānāṃ tu vargo 'yam evaṃ koṇeṣv aśeṣataḥ ||

tanmadhye tu bahirviśad dvipadās te tu sarvadā |

aryamā ca vivasvāṃś ca mitraḥ pṛthvīdharas tathā ||

brahmaṇaḥ parito dikṣu tripadās te tu sarvataḥ ||
</code></pre>
<p>atraivaṃ prayogaḥ — gṛhamadhye samāṃ caturasrāṃ bhūmiṃ kṛtvā tatra sudhāliptāni daśa sūtrāṇi samāntarālāni pātayet tathaivottarāyatāni | evam ekāśītipadāni saṃpadyante | tatreśānakoṇage pade śikhī pūjyas tasya dakṣiṇato &lsquo;nantare parjanyaḥ | tadanantare dakṣiṇe pade svapaścimenaikīkṛte jayantaḥ | evaṃ taddakṣiṇa indraḥ | taddakṣiṇe śūnyaḥ | evaṃ taddakṣiṇe satyaḥ | evaṃ tddakṣiṇe bhṛśaḥ | tato dakṣiṇa ekasminn eva koṣṭha ākāśaḥ | taddakṣiṇe āgneyakoṇagṛha ekasminn eva koṣṭhe vāyuḥ | tataḥ paścime pūṣā | tataḥ paścime vitathaḥ | evaṃ tathā paścime gṛhakṣataḥ | tataḥ paścime gandharvaḥ | <strong>[384]</strong> evaṃ tataḥ paścime bhṛṅgarājaḥ | tatah paścime ekasminn eva mṛgaḥ | nairṛtakoṇa ekasminn eva pitṛgaṇaḥ | tata uttara ekasminn eva dauvārikaḥ | tata uttare sugrīvaḥ | viyavaduttare varuṇaḥ | evaṃ taduttare puṣpadantaḥ | evaṃ taduttare varuṇaḥ | evaṃ taduttare &lsquo;suraḥ | evaṃ taduttare śeṣaḥ | taduttare ekasminn eva pāpaḥ | vāyavyakoṇe rogaḥ | tataḥ pūrvasminn ahiḥ | tataḥ pūrvasmin mukhyaḥ evaṃ tatpūrvasmin bhallāṭaḥ | evaṃ tatpūrvasmin somaḥ | evaṃ tatpūrvasmin sūryaḥ | evaṃ tatpūrvasminn aditiḥ | ekasminn eva ditiḥ | madhye navasu padeṣv ekīkṛteṣu brahmā | tatpūrvasmin dakṣiṇottarābhyām ekīkṛte &lsquo;ryamā | tasya dakṣiṇata ekasmin savitā | tatpaścime padatraya ekīkṛte vivasvān | tataḥ paścima ekasminn eva vibudhādhipaḥ | tata uttare padatraya ekīkṛte mitraḥ | tata uttara ekasminn eva rājayakṣmā | tataḥ pūrvasmin padatraya ekīkṛte pṛthvīdharaḥ | tataḥ pūrvasminn evāpavatsaḥ | parjanyāt paścima ekasminn eva pada āpaḥ | ākāśāt paścima ekasminn eva sāvitraḥ | dauvārikāt pūrvasminn ekasmiñ jayaḥ | pāpāt pūrvasminn ekasmin rudra iti | bṛhaspatiḥ |</p>
<pre><code>rasānnnopaskarān gehaṃ viprebhyo yaḥ prayacchati |

tasya na kṣīyate vaṃśaḥ svargam āpnoty anantakam || iti |
</code></pre>
<p>iti gṛhadānam |</p>
<p>viṣṇudharmottare |</p>
<pre><code>dhānyānām uttamaṃ dhānyaṃ kathitaṃ dvijapuṃgavaiḥ |

dhānyebhyo 'pi paraṃ dhānyaṃ raktaśāliḥ prakīrtitaḥ ||

raktaśāliḥ naro datvā sūryaloke mahīyate |

tathā godhūmadānena vasūnāṃ lokam āpnuyāt ||

priyo bhavati lokasya priyaṅguṃ yaḥ prayacchati |

dadāti yas tu śyāmakaṃ tasya prīyanti devatāḥ ||

anyeṣāṃ śūkadhānyānāṃ pradānanirato naraḥ |

svargalokam avāpnoti nātra kāryā vicāraṇā ||

mudgadaḥ śakralokaṃ tu yamalokaṃ tu māṣadaḥ |

yatheṣṭalokam āpnoti tathā vipras tilapradaḥ ||
</code></pre>
<p><strong>[385]</strong>	mayoṣṭakānāṃ dānena lokaṃ vai nairṛtaṃ vrajet |</p>
<pre><code>satīnacaṇake datvā lokaṃ vāruṇam āpnuyāt ||

vāyavyaṃ ca masūrāṇi rājamāṣāṇi dhānadam |

anyeṣāṃ śiṣṭadhānyānāṃ pradānāt svargam āpnuyāt ||

ikṣumṛdvīkayor dānāt paraṃ saubhāgyam āpnuyāt ||
</code></pre>
<p>iti dhānadānam |</p>
<p>athābhayadānam |</p>
<p>tatra viṣṇuḥ: &ldquo;annapradānādhikam abhayadānam | etatpradānenābhīṣṭalokam āpadyate&rdquo; | saṃvartaḥ |</p>
<pre><code>bhūtābhayapradānena sarvān kāmān avāpnuyāt |

dīrtham āyuś ca labhate sadā ca sumanā bhavet ||
</code></pre>
<p>nandīpurāṇe |</p>
<pre><code>mahatāṃ sūkṣmadehānāṃ tathā ca vyādhitātmanām |

hiṃsrāṇāṃ saumyamūrtīnāṃ sarvadā hy abhayāt sukham ||

varam ekasya sattvasya jīvitābhayarakṣaṇam |

na tu viprasahasrasya gosahasraṃ sadakṣiṇam ||
</code></pre>
<p>mārkaṇḍeyapurāṇe |</p>
<pre><code>dhik tasya jīvitaṃ puṃsaḥ śaraṇārthinam āturam |

yo nārtam anugṛhṇāti vairipakṣam api dhruvam ||

yajñadānatapāṃsīha paratra ca na bhūtaye |

bhavanti tasya yasyārtaparitrāṇe na mānasam ||
</code></pre>
<p>mahābhārate |</p>
<pre><code>lobhād dveṣād bhayād vāpi yas tyajec charaṇāgatam |

brahmahatyāsamaṃ tasya pāpam āhur manīṣiṇaḥ ||
</code></pre>
<p>tathā |</p>
<pre><code>prāṇināṃ vadhyamānaṃ hi yaḥ śaktaḥ samupekṣate |

sa yāti narakaṃ ghoram iti prāhur manīṣiṇaḥ ||

catuḥsāgaraparyantāṃ yo dadyāt pṛthivīm imām |

sattvebhyo 'thābhayaṃ yaś ca tayor abhayado 'dhikaḥ || iti |
</code></pre>
<p>rāmāyaṇe |</p>
<pre><code>vinaṣṭaḥ paśyato yasya rakṣituḥ śaraṇāgataḥ |

ādāya sukṛtaṃ tasmāt sarvaṃ gacchaty arakṣitaḥ ||
</code></pre>
<p>manuḥ |</p>
<pre><code>yat kiṃcid api dātavyaṃ yācitenānasūyataḥ |

utpatsyate hi tat pātraṃ yat tārayati sarvataḥ ||

vāridas tṛptim āpnoti sukham akṣayam annadaḥ |

tilapradaḥ prajām iṣṭāṃ dīpadaś cakṣur uttamam ||
</code></pre>
<p><strong>[386]</strong>	bhūmidaḥ svargam āpnoti dīrgham āyur hiraṇyadaḥ |</p>
<pre><code>gṛhado 'gryāṇi veśmāni rūpyado rūpam uttamam ||

vāsodaś candrasālokyam aśvisālokyam aśvadaḥ |

anaḍuddaḥ śriyaṃ puṣṭāṃ godo bradhnasya viṣṭapam ||

yānaśayyāprado bhāryām aiśvaryam abhayapradaḥ |

dhānyadaḥ śāśvataṃ saukhyaṃ brahmado brahma śāśvatam || iti |
</code></pre>
<p>saṃvartaḥ |</p>
<pre><code>pādukopānahau chatraṃ śayanāny āsanāni ca |

vividhāni ca ratnāni datvā dravyapatir bhavet ||
</code></pre>
<p>viṣṇuḥ: &ldquo;chatradānena ca svargam āpnoti | upānahāṃ pradānenāśvatarayuktaṃ ratham&rdquo; | mahābhārate |</p>
<pre><code>upānahau prayatnād yo brāhmaṇāya prayacchati |

mandare kaṇṭakān sarvān viṣamān saṃtariṣyati ||

śakaṭaṃ damyasaṃyuktaṃ dattaṃ bhavati caiva hi |
</code></pre>
<p>tathā |</p>
<pre><code>chatrado gṛham āpnoti gṛhado nagaraṃ tathā |

upānahāṃ pradānena ratham āpnoty anuttamam ||
</code></pre>
<p>bṛhaspatiḥ |</p>
<pre><code>asipatravanaṃ mārgaṃ kṣuradhārāsamanvitam |

tīkṣṇātapaṃ ca tarati chatropānatprado naraḥ ||
</code></pre>
<p>devīpurāṇe |</p>
<pre><code>annadānāśvagovastraraupyacchatrāsanāni ca |

pretaloke praśastāni dānāny aṣṭau viśeṣataḥ ||

kṣīraṃ dadhi ghṛtaṃ vāpi madhu tailaṃ guḍaṃ tathā |

yaḥ prayacchati viprebhyo sa yamaṃ nopasarpati ||
</code></pre>
<p>śayyādāne viṣṇudharmottareṣu |</p>
<pre><code>śayyādānena cāpnoti bhāryāṃ brāhmaṇasattamaḥ |

datvā dvijāya śayanaṃ svāstīrṇaṃ sottaracchadam ||

kule mahati saṃbhūtāṃ rūpadraviṇasaṃyutām |

tathā pakṣavatīṃ bhāryāṃ prāpnoti vaśagāṃ tathā ||

anenaiva ca dānena bhāryā patim āpnuyāt ||
</code></pre>
<p>tathā |</p>
<pre><code>vitānakapradānena sarvapāpaiḥ pramucyate |

chatadaś ca tathā vipro nātra kāryā vicāraṇā ||
</code></pre>
<p><strong>[387]</strong>	chatraṃ śataśalākaṃ tu datvaivātapavāraṇam |</p>
<pre><code>sarvapāpavinirmuktaḥ svargaloke mahīyate ||

yāmyaṃ mārgaṃ tathā yāti sukhena dvijasattama |

upānahau tathā datvā ślakṣṇe snehasamanvite ||

ratham aśvatarīyuktaṃ tridivaṃ pratipadyate |

sarvapāpavinirmukto yāmyaṃ mārgaṃ sukhaṃ vrajet ||

mālyadaḥ śriyam āpnoti phaladaḥ saphalāḥ kriyāḥ |

anulepanadānena sarvatāpaiḥ pramucyate ||
</code></pre>
<p>tathā |</p>
<pre><code>naraś candanadānena rūpavān abhijāyate |

saubhāgyakārakaṃ proktaṃ pradānaṃ kuṅkumasya ca ||

tathā karpūradānena sarvān kāmān avāpnuyāt |

mṛganābhipradānena yaśasā bhuvi rājate ||
</code></pre>
<p>vāyupurāṇe |</p>
<pre><code>candanānāṃ pradātāraḥ śaṅkhānāṃ mauktikasya ca |

pāpakartṝn api pitṝṃs tārayanti yathā śrutiḥ ||
</code></pre>
<p>vṛkṣadānaṃ mahābhārate |</p>
<pre><code>puṣpopagaṃ vātha phalopagaṃ vā yaḥ pādapaṃ lambayate dvijāya |

sa strīsamṛddhaṃ bahuratnapūrṇaṃ prāpnoty ayatnopagataṃ gṛhaṃ vai ||
</code></pre>
<p>yamaḥ |</p>
<pre><code>devatāpuṣpadānena jāyate śrīsamanvitaḥ |

ūrdhvaṃ gatim avāpnoti yaś ca dhūpaprado naraḥ ||

garbhauṣadham athābhyaṅgaṃ mākṣikaṃ lavaṇaṃ tathā |

yaḥ prayacchati viprāya saubhāgyaṃ tu sa vindati ||

annapradānād āpnoti yān kāmān manasepsitān |

pānīyasya pradānena tṛptiṃ vindati śāśvatīm ||
</code></pre>
<p>viṣṇuḥ |</p>
<pre><code>yad yad iṣṭatamaṃ loke yac casya dayitaṃ gṛhe |

tat tad guṇavate dayeṃ tad evākṣayam icchatā ||
</code></pre>
<p>bhaviṣyottare śayyādānam |</p>
<pre><code>śrīkṛṣṇa uvāca |

śayyādānaṃ pravakṣyāmi tava pāṇḍukulodvaha |

yāṃ datvā sukhabhāgī syād iha loke paratra ca ||

anityaṃ jīvitaṃ yasmāt paścāt ko 'nyaḥ pradāsyati |

tāvat sa bandhuḥ sa pitā yāvaj jīvati bhārata ||
</code></pre>
<p><strong>[388]</strong>	mṛto mṛta it jñātvā kṣaṇāt sneho nivartate |</p>
<pre><code>tasmād yatnena dātavyaṃ svayaṃ bhojyaphalādikam ||

ātmaiva hy ātmano bandhur iti saṃcintya cetasā |

ātmaiva yadi nātmānaṃ dānadharmaiḥ prapūjayet ||

ko 'nyo hitakaras tasmād yaḥ paścāt pūjayiṣyati |

tasmāc chayyāṃ samāsādya sāradārumayīṃ dṛḍhām ||

sudantapatraracanāṃ hemapaṭṭair alaṃkṛtām |

haṃsatūlīparicchannāṃ śubhagaṇḍopadhānakām ||

pracchādanapaṭīyuktāṃ dhūpagandhādhivāsitām |

tasyāṃ saṃsthāpayed dhaimaṃ hariṃ lakṣmyā samanvitam ||

tacchīrṣake ghṛtayutaṃ kalaśaṃ parikalpayet |

vijñeyaḥ pāṇḍava sadā sa nidrākalaśo budhaiḥ ||

tāmbūlakuṅkumakṣodakarpūrāgurucandanam |

dīpakopānahacchatracāmarāsanabhājanam ||

pārśveṣu sthāpayed bhaktyā sapta dhānyāni caiva hi |

śayanasthasya bhavati yad anyad upakārakam ||

śṛṅgārakaravādyaṃ ca pañcavarṇavitānakam |

śayyām evaṃvidhāṃ kṛtvā brāhmaṇāyopapādayet ||

sapatnīkāya viprāya puṇye 'hni vidhipūrvakam |

yathā na kṛṣṇa bhavataḥ śūnyā sāgarajā tathā ||

śayyā mamāpy aśūnyāstu tathā janmani janmani |

datvaivaṃ talpam amalaṃ praṇipatya visarjayet ||

ekādaśe(śā)he 'pi tathā vidhir eṣa prakīrtitaḥ |

dadāti yadi dharmārthaṃ bāndhavo bāndhave mṛte ||

viśeṣaṃ cātra rājendra kathyamānaṃ niśāmaya |

tenopabhuktaṃ yad vastu kiṃcit pūrvaṃ gṛhe satā ||

tadgātralagnaṃ ca tathā vastravāhanabhājanam |

yad yad iṣṭaṃ ca tasyāsīt tat sarvaṃ parikalpayet ||
</code></pre>
<p><strong>[389]</strong>	tathaiva puruṣaṃ haimaṃ tasyāṃ saṃsthāpayet tadā |</p>
<pre><code>pūjayitvā pradātavyā mṛtaśayyā yathoditā |

svarge puraṃdaragṛhe sūryaputrālaye tathā ||

sukhaṃ vasaty asau jantuḥ śayyādānaprabhāvataḥ |

pīḍayanti na taṃ yāmyāḥ puruṣā bhīṣaṇā naram ||

na dharmeṇa na śītena bādhyate sa naraḥ kvacit |

api pāpasamāyuktaḥ svargalokaṃ sa gacchati ||

vimānavaram ārūḍhaḥ sevyamāno 'psarogaṇaiḥ |

ābhūtasaṃplavaṃ yāvat tiṣṭhet pātakavarjitaḥ ||

śayyāpradānam amalaṃ tava pāṇḍuputra saṃkīrtitaṃ sakalasaukhyanidhānabhūtam |

tad yo dadāti vidhivat svayam eva nāke kalpaṃ vikalparahitaḥ sa vibhāti saukhyam ||
</code></pre>
<p>iti bhaviṣyottare śayyādānavidhiḥ || 1.211 ||</p>
<p><em>kiṃ ca |</em></p>
<pre><code>**sarvadharmamayaṃ brahma pradānebhyo 'dhikaṃ yataḥ |**
</code></pre>
<p>**	tad dadat samavāpnoti brahmalokam avicyutaḥ || 1.212 ||**</p>
<p>brahma vedas tadadhyāpayan brahmalokam avicyuto &lsquo;napabhraṣṭaḥ prāpnoti | atra hetuḥ — brahmaṇaḥ sarvadharmamayatvenānyebhyaḥ pradeyebhyo &lsquo;dhikam | prācurye mayaṭpratyayaḥ | yathā śālimayā magadhāḥ | annamayo yajña iti | abhede vā yathā — ānandamayaṃ brahmeti | abhedaś cātra pramāṇaprameyayor abhedopacāreṇa | bṛhaspatiḥ |</p>
<pre><code>sahasram eva dhenūnāṃ śataṃ cānuḍuhāṃ samam |

śatānaḍutsamaṃ yānaṃ daśayānasamo hayaḥ ||

daśavājosamā kanyā bhūmidānaṃ ca tatsamam |

bhūmidānāt samaṃ nāsti vidyādānaṃ tato 'dhikam ||
</code></pre>
<p>yamaḥ |</p>
<pre><code>imāṃ pṛthvīṃ ca yo dadyāt sarvaratnopaśobhitām |

dadyāc chāstraṃ ca viprāṇāṃ tac ca tāni ca tatsamam ||
</code></pre>
<p>brahmadānaprasaṅgena vidyāntaradānavidhir ucyate | tatra bhaviṣyottaram |</p>
<pre><code>vidyādānavidhiṃ vakṣye yāthātathyena te 'dhunā |

yathātathyaṃ phalaṃ yac ca dattena yadunandana ||
</code></pre>
<p><strong>[390]</strong>	śubhe &lsquo;hni viprakathite gomayena suśobhanam |</p>
<pre><code>kārayen maṇḍalaṃ divyaṃ caturasraṃ samantataḥ ||

puṣpaprakarasaṃyuktaṃ svastikādisamanvitam |

pustakaṃ tatra saṃsthāpya gandhapuṣpaiḥ samarcayet ||

sauvarṇīṃ lekhanī kāryā raupyaṃ ca maṣibhājanam |

dīpajvālāsamudbhūtakajjalena maṣī bhavet ||

audumbarāmatrapāṇighṛṣṭabolarasānvitā |

lekhakaṃ pūjayitvā tu prārabdhaṃ kārayet sudhīḥ ||

vinītaś cāpramattaś ca tataḥ prabhṛti lekhakaḥ |

mātrānusvārasaṃyuktaṃ padacchedaiḥ samanvitam ||

samāni samaśīrṣāṇi vartulāni ghanāni ca |

mātrāsu pratibaddhāni yo jānāti sa lekhakaḥ ||

lekhayed akṣarāṇīha tadgatenāntarātmanā |

granthānāṃ pañcakaṃ vātha daśakaṃ viṃśam eva vā ||

triṃśaṃ vā catvāriṃśaṃ vā paraṃ pañcāśakaṃ sudhīḥ |

padavākyapramāṇajño madhurasnigdhabhuk śuciḥ ||

sāmājikeṣu tṛpteṣu hṛṣṭeṣu ca śanaiḥ śanaiḥ |

niṣpādayitvā sacchāstraṃ śaivaṃ vāpy atha vaiṣṇavam ||

niṣpādite punaḥ pūjyo lekhako vastrabhūṣaṇaiḥ |

saṃpūjayitvā tacchāstraṃ deyam guṇavate tathā ||

śāstrasaṃbhāvaviduṣe vācake ca priyaṃvade |

vastrayugmena(ṇa) saṃyuktaṃ pustakaṃ pratipādayet ||

sāmānyaṃ sarvalokānāṃ sthāpayed atha vā maṭhe |

anena vidhinā datvā yat phalaṃ prāpnuyān naraḥ ||

tad ahaṃ te pravakṣyāmi yudhiṣṭhira nibodha me |

yat phalaṃ tīrthayātrāyāṃ yat puṇyaṃ yajñayājinām ||

kapilānāṃ sahasreṇa samyag dattena yat phalam |

tat phalaṃ samavāpnoti pustakaikapradānataḥ ||
</code></pre>
<p><strong>[391]</strong>	purāṇaṃ bhārataṃ vāpi rāmāyaṇam athāpi vā |</p>
<pre><code>datvā yat phalam āpnoti pārtha tat kena varṇyate ||

prātar utthāya yaḥ śiṣyān adhyāpayati yatnataḥ |

vedaśāstraṃ tu paṭhitaṃ kīrtitaṃ sadṛśaṃ kṛtam ||

upādhyāyasya yo vṛttiṃ datvādhyāpayate dvijān |

kiṃ na dattaṃ bhavet tena dharmakāmārthadarśitā ||

chātrāṇāṃ bhojanābhyaṅgaṃ vastraṃ bhikṣām athāpi vā |

datvā prāpnoti puruṣaḥ sarvvakāmān asaṃśayaḥ ||

viveko jīvitaṃ dīrghaṃ sarvakāmārthasaṃpadaḥ |

sarvaṃ tena bhaved dattaṃ chātrāṇāṃ bhojane kṛte ||

śastraśāstrakalāśilpaṃ yo yam icched upārjitam |

tasyopakārakaraṇe pārtha kāryaṃ sadā manaḥ ||

vājapeyasahasrasya samyag iṣṭasya yat phalam |

tat phalaṃ samavāpnoti vidyādānān na saṃśayaḥ ||

śivālaye viṣṇugṛhe sūryasya bhavane tathā |

yaḥ kārayati dharmātmā sadā pustakavācanam ||

gobhūhiraṇyavāsāṃsi śayanāny āsanāni ca |

pratyahaṃ tena dattāni bhavanti puruṣarṣabha ||

dharmādharmau na jānāti vidyāvirahitaḥ pumān |

tasmāt sarvatra dharmātmā vidyādānarato bhavet ||

trailokyaṃ catu(tvā)ro varṇāś catvāraś cāśramāḥ pṛthak |

brahmādyā devatāḥ sarvā vidyādāne pratiṣṭhitāḥ ||

caturyugāni(ṇi) rājendra ekasaptatisaṃkhyayā |

kalpaṃ viṣṇupure tiṣṭhan pūjyamānaḥ surottamaiḥ ||

kṣitiṃ cāgatya kālānte rājā bhavati dhārmikaḥ |

hastyaśvarathayānāḍhyo dātā bhoktā vimatsarī ||

rūpasaubhāgyasaṃpanno dīrghāyur nirujo bhavet |

putrapautraiḥ parivṛto jīvec ca śaradāṃ śatam ||

dānaṃ viśeṣaphaladaṃ jagatīha nānyadvidyāṃ vihāya vadanābjakṛtādhivāsām |

gobhūhiraṇyagajavājirathādi sarvaṃ tāṃ yacchatā kim iha pārtha bhaven na dattam ||
</code></pre>
<p><strong>[392]</strong></p>
<p>iti bhaviṣyottare vidyādānavidhiḥ \</p>
<p>matsyapurāṇe |</p>
<pre><code>matsya uvāca |

purāṇaṃ sarvaśāstrāṇāṃ prathamaṃ brahmanā smṛtam |

anantaraṃ ca vaktrebhyo vedā yasya vinirgatāḥ ||

purāṇam ekam evāsīt tasmin kālāntare 'pi ca |

trivargasādhanaṃ puṇyaṃ śatakoṭipravistaram ||

tadartho 'tra caturlakṣaiḥ saṃkṣepeṇa pradarśitaḥ |

purāṇāni daśāṣṭau ca sāṃprataṃ tad ihocyate ||

nāmatas tān pra(ni)vakṣyāmi śṛṇudhvam ṛṣisattamāḥ |

brahmaṇābhihitaṃ pūrvaṃ yāvanmātraṃ marīcaye ||

brāhmaṃ taddaśasāhasraṃ purāṇaṃ parikīrtyate |

likhitvā tac ca yo dadyāj jaladhenusamanvitam ||

vaiśākhapaurṇamasyāṃ tu brahmaloke mahīyate ||
</code></pre>
<p>granthaḥ 10,000 iti brahmapurāṇadānavidhiḥ | (1)</p>
<pre><code>etad eva yadā padmam abhūd dhairaṇmayaṃ jagat |

tat kathāntāśrayaṃ tadvat pādmam ity ucyate budhaiḥ ||

pādmaṃ tat pañcapañcāśatsahasrāṇīha paṭhyate |

tat purāṇaṃ ca yo dadyāt suvarṇakamalānvitam ||

jyeṣṭhe māsi tilair yuktaṃ so 'śvamedhaphalaṃ labhet ||
</code></pre>
<p>granthaḥ 55,000 iti padmapurāṇadānavidhiḥ | (2)</p>
<pre><code>vārāhakalpavṛttāntam adhikṛtya parāśaraḥ |

yat prāha dharmān akhilāṃs tad yuktaṃ vaiṣṇavaṃ viduḥ ||

tadāṣāḍhe tu yo dadyād ghṛtadhenusamanvitam |

paurṇamāsyāṃ vipūtātmā sa padaṃ yāti vāruṇam ||

trayoviṃśatisāhasraṃ tat purāṇaṃ vidur budhāḥ ||
</code></pre>
<p>granthaḥ 23,000 iti viṣṇupurāṇadānavidhiḥ | (3)</p>
<pre><code>śrutakalpaprasaṅgena dharmān vāyur ihābravīt |

yatra tad vāyavīyaṃ syād rudramāhātmyasaṃyutam ||

caturviṃśatisāhasraṃ purāṇaṃ tad ihocyate |

śrāvaṇyāṃ śrāvaṇe māsi guḍadhenusamanvitam ||
</code></pre>
<p><strong>[393]</strong>	yo dadyād dadhisaṃyuktaṃ brāhmaṇāya kuṭumbine |</p>
<pre><code>śivaloke sa pūtātmā kalpam ekaṃ vasen naraḥ ||
</code></pre>
<p>granthaḥ 24,000 iti vāyupurāṇadānavidhiḥ | (4)</p>
<pre><code>yatrādhikṛtya gāyatrīṃ varṇyate dharmavistaraḥ |

vṛtrāsuravadhopetaṃ tad bhāgavatam ucyate ||

likhitvā tac ca yo dadyād dhemasiṃhasamanvitam |

paurṇamāsyāṃ prauṣṭhapadyāṃ sa yāti paramaṃ padam ||

aśṭādaśa sahasrāṇi purāṇaṃ tat prakīrtitam |
</code></pre>
<p>granthaḥ 18,000 iti bhāgavatapurāṇadānavidhiḥ |</p>
<pre><code>yatrāha nārado dharmān bṛhatkalpāśrayāṃs tv iha |

pañcaviṃśatsahasrāṇi nāradīyaṃ tad ucyate ||

tad iṣe pañcadaśyāṃ tu yo dadyād dhenusaṃyutam |

paramāṃ siddhim āpnoti punarāvṛttidurlabhām ||
</code></pre>
<p>granthaḥ 25,000 iti nāradapurāṇadānam | (6)</p>
<pre><code>yatrādhikṛtya śakunīn dharmādharmavicāraṇam |

purāṇaṃ navasāhasraṃ mārkaṇḍeyam ihocyate ||

parilekhya ca yo dadyāt sauvarṇakarisaṃyutam |

kārtikyāṃ pauṇḍarīkasya yajñasya phalabhāg bhavet ||
</code></pre>
<p>granthaḥ 9,000 iti mārkaṇḍeyadānavidhiḥ | (7)</p>
<pre><code>yat tad īśānakalpasya vṛttāntam adhikṛtya ca |

vasiṣṭhāyāgninā proktam āgneyaṃ tat pracakṣate ||

lekhayitvā ca yo dadyād dhemapadmasamanvitam |

mārgaśīrṣyāṃ vidhānena tiladhenuyutaṃ tathā |

tac ca ṣoḍaśasāhasraṃ sarvakratuphalapradam ||
</code></pre>
<p>granthaḥ 16,000 ity āgneyapurāṇadānavidhiḥ | (8)</p>
<pre><code>yatrādhikṛtya māhātmyam ādityasya caturmukhaḥ |

aghorakalpavṛttāntaprasaṅgena jagatsthitim ||

manave kathayāmāsa bhūtagrāmasya lakṣaṇam |

caturdaśa sahasrāṇi tathā pañcaśatāni ca ||
</code></pre>
<p><strong>[394]</strong>	bhaviṣyaccaritaprāyaṃ bhaviṣyat tad ihocyate |</p>
<pre><code>tat pauṣe māsi yo dadyāt paurṇamāsyāṃ viśeṣataḥ ||

guḍakumbhasamāyuktam agniṣṭomaphalaṃ labhet |
</code></pre>
<p>granthaḥ 14,500 | iti bhaviṣyatpurāṇadānavidhiḥ | (9)</p>
<pre><code>rathantarasya kalpasya vṛttāntam adhikṛtya ca |

savarṇir nāradāyāha kṛṣṇamāhātmyam uttamam ||

yatra brahmavarāhasya caritaṃ varṇyate mahat |

tad aṣṭādaśasāhasraṃ brahmavaivartam ucyate ||

purāṇaṃ brahmavaivartaṃ yo dadyān māghamāsi ca |

paurṇamāsyāṃ ca bhagavan braahmaloke mahīyate ||
</code></pre>
<p>granthaḥ 18,000 iti brahmavaivartadānavidhiḥ | (10)</p>
<pre><code>yatrāgniliṅgamadhyasthaḥ prāha devo maheśvaraḥ |

dharmārthakāmamokṣārtham āgneyam adhikṛtya ca ||

kalpaṃ tal laiṅgam ity uktaṃ purāṇaṃ brahmaṇā svayam |

tad ekādaśasāhasraṃ phālgune yaḥ prayacchati ||

tiladhenusamāyuktaṃ sa yāti śivasātmyatām ||
</code></pre>
<p>granthaḥ 11,000 iti liṅgapurāṇadānavidhiḥ | (11)</p>
<pre><code>mahāvarāhasya punar māhātmyam adhikṛtya ca |

viṣṇunābhihitaṃ kṣoṇyai tad varāham ihocyate ||

mānavasya prasaṅgena kalpasya munisattamāḥ |

caturviṃśatisāhasraṃ purāṇaṃ tad ihocyate ||

kāñcanaṃ garuḍaṃ kṛtvā tiladhenusamanvitam |

paurṇamāsyāṃ ca yo dadyād brāhmaṇāya kuṭumbine ||

varāhasya pradānena padam āpnoti vaiṣṇavam |
</code></pre>
<p>granthaḥ 24,000 iti vārāhapurāṇadānavidhiḥ | (12)</p>
<pre><code>yatra māheśvaraṃ dharmam adhikṛtya ca ṣaṇmukhaḥ |

kalpe tān puruṣe vṛttacaritair upaśobhitam ||

skāndaṃ nāma purāṇaṃ tad ekāśītir nigadyate |

sahasrāṇi śataṃ caikam iti yatnena paṭhyate ||
</code></pre>
<p><strong>[395]</strong>	paralekhya ca yo dadyād dhemaśūlasamanvitam |</p>
<pre><code>śaivaṃ padam avāpnoti mīne copagate ravau ||
</code></pre>
<p>granthaḥ 81,100 iti skandapurāṇadānavidhiḥ | (13)</p>
<pre><code>trivikramasya māhātmyam adhikṛtya caturmukhaḥ |

trivargam abhyadhād yatra vāmanaṃ parikīrtyate ||

purāṇaṃ daśasāhasraṃ khyātaṃ kalpānugaṃ śivam |

yac ca tad viṣuve dadyād vaiṣṇavaṃ yāty asau padam ||
</code></pre>
<p>granthaḥ 10,000 iti vāmanapurāṇadānavidhiḥ | (14)</p>
<pre><code>yatra dharmārthakāmānāṃ mokṣasya ca rasātale |

māhātmyaṃ kathayāmāsa kūrmarūpī janārdanaḥ ||

indradhyumnaprasaṅgena ṛṣīṇāṃ śakrasaṃnidhau |

saptadaśa sahasrāṇi lakṣmīkalpānuṣaṅgikam ||

yo dadyād ayane kaurmaṃ hemakūrmasamanvitam |

gosahasrapradānasya sa phalaṃ prāpnuyān naraḥ ||
</code></pre>
<p>granthaḥ 17,000 iti kūrmapurāṇadānavidhiḥ | (15)</p>
<pre><code>śrutīnāṃ yatra kalpādau pravṛttyarthaṃ janārdanaḥ |

matsyarūpī ca manave narasiṃhopavarṇanam ||

adhikṛtyābravīt sapta saptakalpamunivratam |

tan mātsyam iti jānīdhvaṃ sahasrāṇi trayodaśa ||

viṣuve haimamatsyena dhenvā caiva samanvitam |

yo dadyāt pṛthivī tena dattā bhavati cākhilā ||
</code></pre>
<p>granthaḥ 13,000 iti matsyapurāṇadānavidhiḥ | (16)</p>
<pre><code>yadā ca gāruḍhe kalpe viśvānte paruḍo bhavet |

adhikṛtyābravīt kṛṣṇo gāruḍaṃ tad ihocyate ||

tad aṣṭādaśakaṃ ceha sahasrāṇāṃ prapaṭhyate |

sauvarṇahaṃsasaṃyuktaṃ yo dadāti śubhe 'hani ||

sa siddhiṃ labhate mukhyāṃ śivaloke ca saṃsthitim ||
</code></pre>
<p>granthaḥ 18,000 iti garuḍapurāṇadānavidhiḥ | (17)</p>
<p><strong>[396]</strong>	brahmā brahmāṇḍamāhātmyam adhikṛtyābravīt punaḥ |</p>
<pre><code>tac ca dvādaśasāhasraṃ brahmāṇḍaṃ dviśatādhikam ||

bhaviṣyāṇāṃ ca kalpānāṃ śrūyate yatra vistaraḥ |

tad brahmāṇḍapurāṇaṃ tu brahmaṇā samudāhṛtam ||

yo dadyāt tadvyatīpāte patrorṇayugasaṃyutam |

rājasūyasahasrasya phalaṃ prāpnoti mānavaḥ ||
</code></pre>
<p>granthaḥ 12,200 iti brahmāṇḍapurāṇadānavidhiḥ | (18)</p>
<p>iti mātsye vidyādāna |</p>
<p>nandīpurāṇe |</p>
<pre><code>śāstre yasmāj jagatsarvaṃ saṃśritaṃ ca śubhāśubham |

tasmāc chāstraṃ prayatnena dātavyaṃ śubhakarmaṇā ||

vidyāś caturdaśa proktāḥ krameṇa tu yathāsthiti |

ṣaḍaṅgāś caturo vedā dharmaśāstraṃ purāṇakam ||

mīmāṃsā tarka iti ca etā vidyāḥ prakīrtitāḥ |

āyurvedaḥ sāmavedo bahubhedaḥ prakīrtitaḥ ||

sarvottamā cātmavidyā saṃsārabhayanāśinī |

sarvaduḥkhāntakaraṇī sarvapāpavināśinī ||

etā vidyāḥ samākhyātā bahubhedopabhedataḥ |

kalā vidyās tathā cānyāḥ śilpavidyās tathā parāḥ ||

sarvā eva mahābhāga sadā sarvārthasādhikāḥ |

sthitāś ca tāratamyena viśiṣṭaphalasādhikāḥ ||

ātmavidyā pradhānā tu tathāyurvedasaṃjñitā |

dharmapraṇayinīretāḥ kalāḥ sarvārthasādhikāḥ ||

sasyavidyā ca vitatā etā vidyā mahāphalāḥ |

yathaiko jīvati prāṇī kayāpi kila kutracit ||

prayacchaty akṣayāṃl lokān vidhinā vāvidhānataḥ |

śilpavidyāṃ naro datvā vaiṣṇavaṃ lokam āpnuyāt ||

dharmaśāstraṃ naro datvā svarge kalpatrayaṃ vaset |

ātmavidyāṃ tu yo dadyāt tasya saṃkhyā na vidyate ||
</code></pre>
<p><strong>[396]</strong>	puṇyasya gadituṃ samyag api varṣaśatāyutaiḥ |</p>
<pre><code>etāvac chakyate vaktuṃ yat kalpāyutam uttamam ||

satyaloke vasen martyo yatra brahmā vaset prabhuḥ |

apy ekaṃ nīrujīkṛtya jantuṃ yādṛśatādṛśam ||

āyurvedapradānena kiṃ na dattaṃ bhaved bhuvi |

sasyavedapradānena saṃpannā yasya śālayaḥ ||

kiṃ nāma na kṛtaṃ tatra puṇyaṃ bhavati śāśvatam |

mīmāṃsāśāstramāhātmyād buddhvā vai vedanirṇayam ||

kiṃ na nāma śubhaṃ dattaṃ yajñakarmaprvartanāt |

ātmavidyā ca paurāṇī dharmaśāstrātmikā ca yā ||

etad vidyātrayaṃ mukhyaṃ sarvadānakriyāphalaiḥ |

dharmaśāstraṃ naro buddhvā yat kiṃcid dharmam āśrayet ||

tasya dharmaṃ daśaguṇaṃ dharmaśāstrapradasya vai |

purāṇākhānavidvāṃsaḥ pitṛdevārcane ratāḥ ||

lokān sarvān kāmapūrṇān yānti sarvasubhodayān |

purāṇavidhyādātāras tv anantaphalabhāginaḥ ||

ātmavidyāpradātāro narā dharmasamāśrayāḥ |

na punar yoninirayaṃ praviśanti duratyayam ||

uttīrṇāḥ sarvapāpebhyaḥ saputrapaśubāndhavāḥ |

mucyante nirayair ghorair asaṃkhyair yātanātmakaiḥ ||
</code></pre>
<p>tathā |</p>
<pre><code>ślokaṃ prahelikāṃ gāthām athānyad vā subhāṣitam |

datvā prītikaraṃ yāti lokam apsarasāṃ śubham ||

yad etat puṇyam ākhyātaṃ vidyādānasya sāṃpratam |

deśakālavidhiśraddhāpātrayogāt tathāvidham ||

prāpnoti koṭiguṇitaṃ phalaṃ vidyāprado naraḥ |

yas tu puṇyaparo martyo jigīṣuḥ kīrtisādhakaḥ ||

sa vidhānena vai dadyād vidyāṃ vividhakāmadām |

evaṃ vidyāpradānena sarvakāmaguṇānvitam ||
</code></pre>
<p><strong>[398]</strong>	yatnena pātre dātavyaṃ rahasyaṃ hy etad uttamam |</p>
<pre><code>uddiśya devatādattaṃ pradānaṃ yatra kutracit ||

tasyāsamāptapuṇyasya kena puṇyaṃ (?) nirūpyate ||
</code></pre>
<p>asamāptaṃ puṇyaṃ yena so &lsquo;samāptapuṇyam |</p>
<pre><code>gurum ārādhya yatnena vidyāvyākhyānapāragam |

śaktyā bhaktyā praṇāmena dhanaiḥ sarvair guṇais tathā ||

yathā ghaṭapraticchannā ratnarājā mahāprabhāḥ |

akiṃcitkaratāṃ prāptās tadvad vidyāś caturdaśa ||

vinā tu guruṇā samyag bodhakena vipaścitā |

naiva vidyāphalaprāptir guruṃ tasmāt tu pūjayet ||

sragdāmabhūṣaṇair nityaṃ yathā devaṃ pinākinam |

yo guruṃ pūjayen nityaṃ sthitaṃ vā prasthitaṃ ca vā ||

tatprasādena yasmāt sa prāpnuyāt sarvasaṃpadam |

tasmād guruṃ prayatnena mahādevavad arcayet ||

bhaktyā prītyā prayatnena śraddhayā ca sadaiva hi |

eṣa mātā pitā hy eṣa eṣ eva ca bāndhavaḥ ||

eṣa cintāmaṇiś caiva eṣa eva ca me suhṛt |

evaṃ śraddhāparo nityaṃ gurum ārādhayed budhaḥ ||

ajñānduḥkhaśamanaṃ narakoddhāraṇaṃ tathā |

kuto mātā pitā vāpi bāndhavo 'pi mahāguṇaḥ ||

tādṛg abhyudayaṃ kuryād yādṛk kuryād gurur mahat |

ko 'nyo jñānena duḥkhaughād uddhared bhavabandhaṇāt ||

samyak śāstrārthaboddhāraṃ mahādevavad arcayet |

vastumātreṇa yo jñānaṃ śāstrarūpam upanyaset ||

sa tāvac chivavat pūjyo bhaktyā bhavabhayāpahaḥ |

yas tu śāstravivakṣākhyaṃ viśeṣārthaṃ prapūjayet ||

padavākyārthabodhena samyak śāstrapravartanāt |

pūrvottarārthasaṃgatyā samudāyārthaniścayāt ||

svaśāstrābhimatā vācaḥ samyag yo vetti tattvataḥ |

sa tu sākāṇ mahābuddhir bhagavān iha śaṃkaraḥ ||
</code></pre>
<p><strong>[399]</strong>	taṃ bhajet sarvabhāvena bhaktiyogena sarvadā |</p>
<pre><code>ādityena vinā yadvaj jagadandhaṃ vibhāvyate ||

guruvākyaṃ vinā sarvaṃ tathaiva hi tamomayam |

tasmād yathā mahādevaṃ tadvad eva guruṃ sadā ||

yaḥ paśyati sa puruṣaḥ sarvadharmān avāpnuyāt |

vidyā ca mukhyaṃ dānānāṃ guruto 'sya vidhiṃ punaḥ ||

śrutvā vidheyaṃ vidhivac chraddhayā bhāvitātmanā |

satyāṃ tebhyas tu tām dadyād viśeṣād guṇaśāliṣu ||

upayogyaṃ ca yad yasya tat tasya pratipādayet |

surālayeṣu sarveṣu yathāvibhavavistaraiḥ ||

dātavyās tu prayatnena mahāpuṇyaphalārthibhiḥ |

datvā tu pustakaṃ tatra pitṝṇāṃ dharmam uddiśet ||

bāndhavānāṃ ca hṛdyānām anantaṃ phalam icchatā |

tato datvā vidhānena tāṃ vidyāṃ śivamandire ||

tataś ca bhojayed viprān rudrabhaktāṃś ca mānavān |

yathāśakti ca kartavya utsavaḥ sveṣu veśmasu ||

rājñā ca nagare kāryo grāme grāmādhipais tathā |

gṛhe gṛhasthaiḥ kartavya utsavo bandhubhiḥ saha ||

snātair bhuktaiḥ samālabdhaiḥ sragvibhiḥ susamāhitaiḥ |

pratiyuktais tataḥ śrāvyaṃ śāstraṃ śraddhāsamanvitaiḥ ||

vācakaṃ dakṣayet tatra yathāvibhavavistaraiḥ |

guruṃ ca bhaktyā matimān yathāśakti na māyayā ||

tataḥ puṣpaiś ca dhūpaiś ca śrāvakān saṃprapūjayet |

vācako brāhmaṇaḥ prājñaḥ śrutaśāstro mahāmahāḥ ||

abhyastākṣaravinyasto vṛttaśāstraviśāradaḥ |

śabdārthavit pragalbhaś ca vinīto medhayānvitaḥ ||

gītajño vākyavic chrāvyasvaro 'nāvilabhāṣakaḥ |

guruś ca dharmavān prājñaḥ śrutaśāstro vimatsaraḥ ||
</code></pre>
<p><strong>[400]</strong>	vipraḥ prakṛtasaṃśuddhaḥ śrutismṛtimukhaḥ sadā |</p>
<pre><code>suvṛttas tarkaśāstrajño dharmaśāstraviśāradaḥ ||

svabhyastaśāstrasaṃdohaḥ prakṛtārthapravartakaḥ |

nāprakramakṛtavyākhyaḥ paurvāparyārthaviṣṭadhī ||
</code></pre>
<p>viṣṭadhīḥ prakṛṣṭavāg ity arthaḥ | paurvāparyaviṣiṣṭadhīr iti pāṭhe paurvāparye viśiṣṭā saviśeṣā saṃbandhaprāpaṇātmikā dhīr yasyeti bhāvaḥ |</p>
<pre><code>adhyāyasargavicchedavibhaktārthaprayojakaḥ |

saṃskāraiḥ saṃskṛtāṃ vidyāṃ prākṛtaiḥ prākṛtām api ||

ālāpamātrair vyākhānair yaś ca śiṣyān prabodhayet |

deśābhidhānavinyāsair bodhayec cāpi yo guruḥ ||

sa guruḥ sa pitā mātā sa tu cintāmaṇiḥ smṛtaḥ |

yaḥ śāstropāyam ākhyāya nakebhyaḥ samuddharet ||

kas tena sadṛśo loke bāndhavo bhuvi vidyate |

yasya vāgraśmisaṃdhena naśyate hṛdgataṃ tamaḥ ||

mahāsaṃsārarajanībhavaṃ śokaṃ mahādyuteḥ |

nodvijet tasya pāruṣye na ca vai lopya pṛcchataḥ ||

na cāsya vyādhiduḥkheṣu malānāṃ cāpi śodhane |

prasādayet tu kupitaṃ duḥkhmagnaṃ samuddharet ||

rogebhyaś cāpi yatnena pairakṣen na codvijet |

evaṃ vyākhyāṃ śubhāṃ śrutvā guruvaktrān narottamaḥ ||

vidheyaṃ cintayed yatnāt paratra hitakāraṇam |

śṛṇuyāc chraddayā yuktaḥ praṇato 'bhimato guroḥ ||

bhiṣajāṃ vacanaṃ kāryaṃ gurūṇāṃ ca mahātmanām |

na tatkṛtaṃ svayaṃ kuryāt te samiddhānalavat viṣaḥ ||

aprastutakathākṣepaṃ yaḥ kuryād agrato guroḥ |

sa brahmahatyām āpnoti guruvākeṣv aniścayāt ||
</code></pre>
<p><strong>401]</strong>	yaś ca śrutvānyataḥ śāstraṃ saṃskāraṃ prāpya vā śubham |</p>
<pre><code>anyasya janayet kīrtiṃ guroḥ sa brahmahā bhavet ||

vismārayec ca vā mauḍhyād yo 'pi śāstram uttamam |

sa yāti narakaṃ ghoram akṣayaṃ bhīmadarśanam ||

yas tu buddhvā naraḥ śāstraṃ kiṃcit kuryāc chubhāśubham |

bhavec chataguṇaṃ tad vai vijñānaniratasya vai ||

evaṃ vidhānato vācyaṃ vācakena vipaścitā |

tapaḥ śamātmakaṃ bhogasvargādiphalasādhakam ||

śanair vibhodhya vai vācyam adhyātmādi ca yad bhavet |

kruddhotkiṃ yuddhasaṃkṣobhaṃ (?) dhārāvartena vācayet ||

sarāgalalitair vākyair vācayed vṛddhasaṃgame |

nānāvṛttānurūpeṇa lālityena ca vācayet ||

sargādhyāyasamāptau ca kathāparyanta eva vā |

praśastapadasaṃyoge kuryād iti virāmaṇam ||

samāpte vācane 'bhīṣṭaṃ stūye(stuyā)d evaṃ vicakṣaṇaḥ |

avadhārya jagacchāntim ante śāntyudakaṃ spṛśet ||

sadehasuśrutaṃ bhūyād astu vyākhyānanityatā |

lokaḥ pravartatāṃ dharme rājā cāstu jayī sadā ||

dharmabāndhavasaṃpanno guruś cāstu nirāmayaḥ |

iti procya yathāyātaṃ gantavyaṃ ca vibhāvya taiḥ ||

śiṣyaiḥ parasparaṃ śāstraṃ cintanīyaṃ vicakṣaṇaiḥ |

kathāvastuprasaṅgena nānāvyākhyānubhāvanaiḥ ||

yuktibhiś ca smared vyākhyāṃ cihnaiś cāpi svayaṃkṛtaiḥ |

evaṃ dine dine vyākhyāṃ śṛṇuyān niyato naraḥ ||

samagraśāstraśravaṇena puṃsāṃ śraddhāpradhānaṃ bhavatīha cetaḥ |

rāgaṃ ca śāstrātmakam abhyupaiti doṣāś ca nāśaṃ nikhilena yānti ||

yathākathaṃcic chṛṇuyān na śāstram aśaddhayodāhṛtadharmasaṃghaḥ |
</code></pre>
<p><strong>[402]</strong>	tataḥ samāptāv atha śāstrasargaiḥ kathodaye vāpi vinītabuddhiḥ ||</p>
<pre><code>śaktyārcayed vācakam agryam evaṃ guruṃ ca bhaktyā pitṛvat trikārthī ||
</code></pre>
<p>dharmārthakāmās trikaḥ |</p>
<pre><code>eṣa vidyāpradānasya pradhāno vidhir ucyate |

anenaiva vidhānena brāhmaṇe śīlaśālini ||

prabodhayati dhīyukta yuktijñe vedavedini |

vinyasec ca śubhaṃ śāstraṃ mahāpuṇyajigīṣayā ||
</code></pre>
<p>vedavedini labdhaveda ity arthaḥ |</p>
<pre><code>dhanair vā vipulair dakṣayed guruṃ kṛtvā sutarpitam |

adhyāpayec chubhāṇ śiṣyān abhijātān sumedhasaḥ ||

evaṃ vidyāpradānaṃ tu sarvadānottamaṃ smṛtam |

sarvadā sarvavarṇānāṃ narakaplavam uttamam ||
</code></pre>
<p>plava uttāraḥ |</p>
<pre><code>anena vidhinā datvā vidyāṃ puṇyaparo naraḥ |

yat phalaṃ tv aśvamedhānāṃ śatasyāśu kṛtasya vai ||

rājasūyasahasrasya samyag iṣṭasya yat phalam |

tat phalaṃ labhate martyo vidyādānena bhāgyavān ||

sarvasasyasusaṃpūrṇāṃ sarvaratnopaśobhitām |

brāhmaṇebhyo mahīṃ datvā grahaṇe candrasūryayoḥ ||

yat phalaṃ labhate martyo vidyādānena tat phalam |

yāvad akṣarasaṃkhyānaṃ vidyate śāstrasaṃśraye ||

tāvad varṣasahasrāṇi svarge vidyāprado vaset |

yāyatyaḥ paṅktayas tatra pustake 'kṣarasaṃmitāḥ ||

tāvato narakāt kulyān uddhṛtya nayate divi |
</code></pre>
<p>kulyā vaṃśyāḥ |</p>
<pre><code>yāvac ca patrasaṃkhyānaṃ vidyate pustake naraḥ |

tāvad varṣasahasrāṇi sakulo modate divi ||

yāvac ca pātakaṃ tena kṛtaṃ janmaśatair api |

tat sarvaṃ naśyate tasya vidyādānena dehinaḥ ||
</code></pre>
<p><strong>[403]</strong>	sa jāto manujo loke sa dhanyaḥ sa ca kīrtimān |</p>
<pre><code>yo vidyādānasaṃparkaprasaktaḥ puruṣottamaḥ ||

yathāvibhavato vidyād vidyāṃ śāṭhyavivarjitaḥ |

yāti puṇyamayāṃl lokān akṣayān bhogabhūṣitān ||

ye 'pi patramaṣīpātralekhanīsaṃpuṭādikam |

dadyuḥ śāstrābhiyuktāya te 'pi vidyāpradāyinām ||

yānti lokāñ śubhān martyāḥ puṇyalokā mahādhiyaḥ |

iti vidyāpradānasya mahābhāgyaṃ prakīrtitam ||

śrutvaitat pātakair mukto niyataṃ saptajanmajaiḥ ||
</code></pre>
<p>iti nandipurāṇe vidyādānavidhiḥ |</p>
<p>atha matsyapurāṇe kalpadānam |</p>
<pre><code>kalpānukīrtanaṃ vakṣye sarvapāpapraṇāśanam |

yasyānukīrtanād eva vīrapuṇyena yujyate ||

prathamaḥ śvetakalpas tu dvitīyo nīlalohitaḥ |

vāmadevas trtīyas tu tato rāthantaro 'paraḥ ||

rauravaḥ pañcamaḥ proktaḥ ṣaṣṭhaḥ prāṇa iti smṛtaḥ |

saptamas tu bṛhatkalpaḥ kandarpo 'ṣṭama ucyate ||

satyo 'tha navamaḥ prokta īśāno daśamaḥ smrtaḥ |

vyāna ekādaśaḥ proktas tathā sārasvato 'paraḥ ||

trayodaś udānas tu gāruḍo 'tha caturdaśa |

kaurmaḥ pañcadaśaḥ proktaḥ paurṇamāsī prajāpateḥ ||

ṣoḍaśo nārasiṃhas tu samānas tu tato 'paraḥ |

āgneyo 'ṣṭādaśaḥ proktaḥ somakalpas tataḥ paraḥ ||

mīnakalpa iti proktas tat pumān iti cāparaḥ |

vaikuṇṭhaś cāparas tasya lakṣmīkalpas tathāparaḥ ||

caturviṃśas tataḥ proktaḥ sāvitrīkalpasaṃjñitaḥ |

pañcaviṃśatamo ghoro vārāhas tu tato 'paraḥ ||

saptaviṃśas tu vairājo gaurīkalpas tataḥ paraḥ |

māheśvaras tataḥ proktas tripuraṃ yatra ghātitam ||
</code></pre>
<p><strong>[404]</strong>	pitṛkalpas tathānte tu yā kuhūr brahmaṇaḥ smṛtā |</p>
<pre><code>ity ayaṃ brāhmaṇo māsaḥ sarvapāpapraṇāśanaḥ ||

ādāv eva hi māhātmyaṃ yasmin yasmin vidhīyate |

tasya kalpasya tannāma vihitaṃ brahmaṇā purā ||

yas tu dadyād imān kṛtvā haimān parvaṇi parvaṇi |

brahmaviṣṇupure kalpaṃ munibhiḥ pūjyate divi ||

sarvapāpakṣayakaraṃ kalpadānaṃ tato bhavet |

munirūpāṃs tataḥ kṛtvā dadyāt kalpān vicakṣaṇaḥ ||
</code></pre>
<p>iti mātsya kalpadānam |</p>
<p>athādeyāni |</p>
<p>tatra dakṣaḥ |</p>
<pre><code>sāmānyaṃ yācitaṃ nyastam ādhir dārāś ca taddhanam |

anvāhitaṃ ca nikṣepaḥ sarvasvaṃ cānvaye sati ||

āpatsv api na deyāni nava vastūni paṇḍitaiḥ |

yo dadāti sa mūḍhātmā prāyaścittīyate naraḥ ||
</code></pre>
<p>sāmānyaṃ sādhāraṇam | yācitakaṃ parakīyaṃ kāryasiddhyartham ānītam | nyastanikṣiptayor bhedo dvitīyo &lsquo;dhyāye vakṣyate | dārāḥ kalatram | taddhanaṃ strīdhanam | anyasmai dātum anyena yad arpitaṃ tad anvāhitam | kātyāyanaḥ |</p>
<pre><code>vikrayaṃ caiva dānaṃ ca na deyāḥ syur anicchavaḥ |

dārāḥ putrāś ca sarvasvam ātmanaiva tu yojayet ||
</code></pre>
<p>yojayet saṃdhayed ity arthaḥ |</p>
<pre><code>āpatkāle tu kartavyaṃ dānaṃ vikrayam eva vā |

anyathā naiva kartavyam iti śāstrasya niścayaḥ ||
</code></pre>
<p>śātātapaḥ |</p>
<pre><code>vedavikrayanirviṣṭaṃ strīṣu yac cārjitaṃ dhanam |

adeyaṃ pitṛdevebhyo yac ca klībād upāgatam ||
</code></pre>
<p>nirviṣṭaṃ prāptam | strīṣu vikrītāsv iti śeṣaḥ | klībān napuṃsakāt | tathā |</p>
<pre><code>dravyeṇanyāyalabdhena yaḥ karoty aurdhvadaihikam |

na sa tat phalam āpnoti tasyārthasya durāgamāt ||
</code></pre>
<p>yamaḥ |</p>
<pre><code>suvarṇaṃ rajataṃ tāmraṃ yatibhyo yaḥ prayacchati |

na sa tat phalam āpnoti tatraiva parivartate ||
</code></pre>
<p><strong>[405]</strong>	pakvam annaṃ gṛhasthasya vānaprasthasya gorasaḥ |</p>
<pre><code>vṛttiś ca bhaikṣavṛttibhyo na deyaṃ puṇyam icchatā ||
</code></pre>
<p>vṛttiḥ kṣetrādikā | bhaikṣavṛttayo brahmacāriparivrājakāḥ |</p>
<pre><code>na śūdrāya havir dadyāt svasti kṣīraṃ tilān madhu |

na śūdrāt pratigṛhṇīyāt teṣām anyan nivedayet ||
</code></pre>
<p>svatīti na brūyād ity arthaḥ | etac ca prākpraṇāmāt | tathā ca smṛtyantaram |</p>
<pre><code>apraṇāmagate śūdre na brūyāt svasti kutracit | iti |
</code></pre>
<p>teṣāṃ kṣīrādīnāṃ krayārtham anyad dravyaṃ śūdrāya nivedayet | aṅgirāḥ |</p>
<pre><code>bahubhyo na pradeyāni gaur gṛhaṃ śayanaṃ striyaḥ |

vibhaktadakṣiṇā hy etā dātāraṃ tārayanti hi ||
</code></pre>
<p>vibhaktaḥ pṛthagbhūta eka iti yāvat | tatsaṃbandhinyo dakṣiṇā vibhaktadakṣiṇāḥ | kvacit pāṭhaḥ |</p>
<pre><code>vibhaktadakṣiṇā hy ete dātāraṃ na bhajanti hi | iti |
</code></pre>
<p>tasyārthaḥ — ete pratigrahītāraḥ kṛtadakṣiṇāvibhāgā dātāraṃ na bhajanti dānaphalanimittatayeti |</p>
<pre><code>ekā hy ekasya dātavyā na bahubhyaḥ kathaṃcana |

sā tu vikrayam āpannā dahaty āsaptamaṃ kulam ||
</code></pre>
<p>ekā gaur dvibahubhyo dattā vikrayam āpadyate | tatrāyaṃ datur doṣaḥ |</p>
<pre><code>devatānāṃ gurūṇāṃ ca mātāpitros tathaiva ca |

puṇyaṃ deyaṃ prayatnena nāpuṇyaṃ coditaṃ kvacit ||
</code></pre>
<p>pāpaṃ devatayā na kvacid vihitam ity arthaḥ | <span style="text-decoration:underline;">nanu</span> ca puṇyam anyasmai na śakyaṃ dātum anyena saha tasya svasvāmibhāvāpādanāsaṃbhavāt | na ca brahmadānābhayadānavad yathākathaṃcit saṃbandhamātraṃ tad dānam iti vācyam | saṃpradānasya puṇyasya ca saṃbandhamātram aśakyaṃ yataḥ | <span style="text-decoration:underline;">maivam</span> | vacanaprāmāṇyād deyasya pātrasya ca saṃbandhaḥ puṇyaṃ phalaṃ dadāti pātraṃ tat phalaṃ bhuṅkta ity evam ātmā kalpyate | tad anyathānupapattyā dīyamānāt puṇyāt pātre puṇyāntarodayaḥ phalabhogānuguṇaḥ parikalpyate | yat tu nyāyavidbhir uktam — śāstraphalaṃ prayoktarīti | tat prathamapuṇyodayaviṣayam | dvitīyādidharmotpattis tu vacanaprāmāṇyād aprayoktary api kalpyata eveti |</p>
<pre><code>na kevalaṃ pāpadānam avihitaṃ niṣiddhaṃ ca | tathā ca yamaḥ |
</code></pre>
<p><strong>[406]</strong>	kalmaṣaṃ brāhmaṇo datvā dātā yāty aśubhāṃ gatim |</p>
<pre><code>vinirmokavinirmuktaḥ pannagendraḥ kṣato yathā ||
</code></pre>
<p>nandipurāṇe |</p>
<pre><code>pāpadaḥ pāpam āpnoti naro lakṣaguṇaṃ sadā |

puṇyadaḥ puṇyam āpnoti śataśo 'tha sahasraśaḥ ||

tathā pātraviśeṣeṇa dānaṃ syād uttarottaram |

gurumātṛpitṛbrahmavādināṃ dīyate tu yat ||

tal lakṣaguṇitaṃ vidyāt puṇyaṃ vā pāpam eva vā |
</code></pre>
<p>śātātapaḥ |</p>
<pre><code>praśnapūrvaṃ tu yo dadyād brāhmaṇāya pratigraham |

sa pūrvaṃ narakaṃ yāti brāhmaṇas tadanantaram ||
</code></pre>
<p>idaṃ paṭhetyādeśaḥ praśnaḥ |</p>
<pre><code>mā dadasveti yo brūyād gavāgnibrāhmaṇeṣu ca |

tiryagyoniśataṃ gatvā brāhmaṇeṣv abhijāyate || 1.212 ||
</code></pre>
<p><em>idānīm adadato &lsquo;pi dānaphalaprāptyupāyam āha</em> |</p>
<pre><code>**pratigrahasamartho 'pi nādatte yaḥ pratigraham |**
</code></pre>
<p>**	ye lokā dānaśīlānāṃ tān sa prāpnoti puṣkalān || 1.213 ||**</p>
<p>pratigrahasamartho &lsquo;pi pātrabhūto &lsquo;pi san yo gobhūhiraṇyādi na pratigṛhṇāti sa gavādidānaśīlānāṃ ye lokās tān puṣkalān avikalān prāpnoti || 1.213 ||</p>
<p><em>sarvāpratigrahe prāpte kvacid apavādam āha</em> |</p>
<pre><code>**kuśāḥ śākaṃ payo matsyā gandhāḥ puṣpaṃ dadhi kṣitiḥ |**
</code></pre>
<p>**	māṃsaṃ śayyāsanaṃ dhānāḥ pratyākhyeyaṃ na vāri ca || 1.214 ||**</p>
<p>kuśādikaṃ dīyamānaṃ na pratyākhyeyam | bṛṣṭā yavā dhānāḥ | manuḥ |</p>
<pre><code>śayyāṃ gṛhān kuśān gandhān āpaḥ puṣpaṃ maṇīn dadhi |

matsyān dhānāḥ payo māṃsaṃ śākaṃ caiva na nirṇudet ||
</code></pre>
<p>tathā |</p>
<pre><code>edhodakaṃ mūlaphalam annam abhyuddhṛtaṃ ca yat |

sarvataḥ pratigṛhṇīyān madhv athābhayadakṣiṇām ||
</code></pre>
<p>abhayadakṣiṇām abhayadānam ity arthaḥ | aṅgirāḥ |</p>
<pre><code>khalakṣetragataṃ dhānyaṃ vāpīkūpagataṃ jalam |

abhojyād api tad grāhyaṃ yac ca goṣṭhagataṃ payaḥ ||
</code></pre>
<p><strong>[407]</strong>	vicchinneṣv atha pakṣeṣu haviḥṣv āgrā(gra)yaṇeṣu ca |</p>
<pre><code>iṣṭiṃ tv adhikṛtāṃ kuryāt sukṛtaṃ ca na lopayet ||
</code></pre>
<p>pakṣaśabdena pakṣānte vihitāni karmāṇi lakṣyante | iṣṭiṃ tv adhikṛtāṃ kuryād iti yāgam uddiśya yācetety arthaḥ | na caivaṃ sukṛtaṃ lupyate |</p>
<pre><code>pakvānnavarjaṃ viprebhyo godānaṃ kṣatriyād api |

vaiśyāt tu sarvadhānyāni śūdrād grāhyaṃ na kiṃcana ||
</code></pre>
<p>abhojyaviprādiviṣayam etat | [yat tu]</p>
<pre><code>yat tu kṣetragataṃ dhānyaṃ khale vātha gṛhād bahiḥ |

sarvakālaṃ grahītavyaṃ śūdrebhyo 'py aṅgiromatam ||

saṃskāraiḥ śudhyati hy evaṃ dhānyaṃ tena śuci smṛtam |

tasmād āmaṃ grahītavyaṃ mṛtasūtyantareṣv api ||
</code></pre>
<p>iti, tad āpadviṣayam || 1.214 ||</p>
<pre><code>**ayācitāhṛtaṃ grāhyam api duṣkṛtakarmaṇaḥ |**
</code></pre>
<p>**	anyatra kulaṭāśaṇḍhapatitebhyas tathā dviṣaḥ || 1.215 ||**</p>
<p>ayācitam aprārthitam ātmānaṃ prati dātum ānītaṃ kulaṭādivarjitasya duṣkṛtakāriṇo &lsquo;pi grāhyam | kulaṭā svairiṇī strī | manuḥ |</p>
<pre><code>āhṛtām udyatāṃ bhikṣāṃ purastād apracoditām |

mene prajāpatir grāhyam api duṣkṛtakarmaṇaḥ ||

nāśnanti pitaras tasya daśa varṣāṇi pañca ca |

na ca havyaṃ vahaty agnir yad tām abhyavapadyate ||

cikitsakakṛtaghnānāṃ śalyahantus tu vārdhuṣeḥ |

śaṇḍhasya kulaṭāyāś ca udyatām api varjayet ||
</code></pre>
<p>bhikṣāśabdenātra pakvānnam upalakṣyate | yamaḥ |</p>
<pre><code>cikitsakasya mṛgayor veśyāyāḥ kṛtakasya ca |

ṣaṇḍhanartakayor eva udyatāṃ parivarjayet ||
</code></pre>
<p>vasiṣṭhaḥ |</p>
<pre><code>śastraṃ viṣaṃ surā cāpratigrāhyāṇi || 1.215 ||
</code></pre>
<p><strong>[408]</strong></p>
<p><em>brāhmaṇasya nimittāntareṇa sarvataḥ pratigraham āha |</em></p>
<pre><code>**devātithyarcanakṛte gurubhṛtyārtham eva ca |**
</code></pre>
<p>**	sarvataḥ pratigṛhṇīyād ātmavṛttyartham eva ca || 1.216 ||**</p>
<p>iti dānaprakaraṇam || 8 ||</p>
<p>devārcanādyarthaṃ sarvataḥ kṣatriyādito &lsquo;pi gṛhṇīyāt | sakalāvaśyakakarmopalakṣaṇaṃ caitat | ātmavṛttiḥ śarīradhāraṇamātram | na tu tṛptiḥ | yad āha viṣṇuḥ |</p>
<pre><code>gurūn bhṛtyāṃś cojjihīrṣann arciṣyan devatātithīn |

sarvataḥ pratigṛhṇīyān na tu tṛpyet svayaṃ tataḥ ||

eteṣv api ca kāryeṣu samarthaḥ san pratigrahe |

nādadyāt kulaṭāśaṇḍhapatitebhyas tathā dviṣaḥ ||
</code></pre>
<p>aṅgirāḥ |</p>
<pre><code>gurvartham aitithīnāṃ vā bhṛtyānāṃ ca viśeṣataḥ |

śūdrānnaṃ pratigṛhṇīyān na tu bhuṅkte svayaṃ tataḥ ||
</code></pre>
<p>yamaḥ |</p>
<pre><code>kūpārāmaprapākārī tathā vṛkṣapraropakaḥ |

kanyāpradaḥ setukārī svargam āpnoty asaṃśayam ||

taḍāge yasya pānīyaṃ satataṃ khalu tiṣṭhati |

svargalokagatis tasya nātra kāryā vicāraṇā ||

yeṣāṃ taḍāgāni śubhāḥ prapāś cārāmāś ca kūpāś ca pratiśrayāś ca |

annapradānaṃ madhurā ca vāṇī teṣām ayaṃ caiva paraś ca lokaḥ ||
</code></pre>
<p>viśṇuḥ: &ldquo;atha kūpakartus tatpravṛtte pānīye duṣkṛtārdhaṃ naśyati | tadutsargakṛn nityatṛpto vāruṇaṃ lokam aśnute | nālapradaḥ sadā tṛpto bhavati | vṛkṣaropayitur vṛkṣāḥ paraloke putrā bhavanti | vṛkṣapradasya vṛkṣāḥ pasūnair devān prīṇayanti | phalaiś cātithīṃś chāyayā cābhyāgatān deve varṣaty udakena pitṝn | setukṛt svargam āpnoti&rdquo; | tathā |</p>
<pre><code>kūpārāmataḍāgeṣu devatāyataneṣu ca |

punaḥsaṃskārakartā ca labhate maulikaṃ phalam ||
</code></pre>
<p>nandīpurāṇe |</p>
<pre><code>yo vāpīm atha kūpaṃ vā deśe toyavivarjite |

khanayet sa naro yāti bindau bindau śataṃ samāḥ ||

devair ekatvam atulaṃ tṛṣṇākṣudvarjitas tathā |

taḍāgakartā vasate savarge yugacatuṣṭayam ||
</code></pre>
<p><strong>[409]</strong>	yatra vipro &lsquo;tha gaur ekā pāyinī salilaṃ kvacit |</p>
<pre><code>taḍāgaṃ tādṛśaṃ kṛtvā svarge daś yugān vaset ||
</code></pre>
<p>tathā |</p>
<pre><code>yo vāpīm agnisākṣye ca vidhivat pratipādayet |

koṇeṣūdakakumbhasthān samudrān arcya śraddhayā ||

caturaś caturantā tu tena dattā mahī bhavet |

tatsaṃnidhau dvijān arcya vidhivat pānabhojanaiḥ ||

sa yāti vāruṇaṃ lokaṃ divyakāmasamanvitam |
</code></pre>
<p>matsyapurāṇe: &ldquo;matsya uvāca —</p>
<pre><code>śṛṇu rājan mahābāho taḍāgādiṣu yo vidhiḥ |

prāpya pakṣaṃ śubhaṃ śuklam atīte cottarāyaṇe ||

puṇye 'hni vipraiḥ kathite kṛtvā brāhmaṇavācanam |

prāg udakpravaṇe deśe taḍāgasya samīpataḥ ||

caturhastā śubhā vediś caturaśrā caturmukhī |

tathā ṣoḍaśahastaḥ syān maṇḍapaś ca caturmukhaḥ ||

vedyāś ca parito gartā ratnimātrās trimekhalāḥ |

nava saptātha vā pañca yonivaktrānvitā nṛpa ||

vitatastimātrā yoniḥ syāt prāksaptāṅguliniḥsṛtā |

gartāś ca tatra hastāḥ syus triparvocchritamekhalāḥ ||

sarvataḥ sarvavarṇāḥ syuḥ patākādhvajasaṃyutāḥ |

aśvatthodumbaraplakṣavaṭaśākhākṛtāni tu ||

maṇḍapasya pratidiśaṃ dvārāṇy etāni kārayet |

śubhās tatrāṣṭa hotāro dvārapālās tathāṣṭa vai ||

aṣṭau tu jāpakāḥ kāryā brāhmaṇā vedapāragāḥ |

sarvalakṣaṇasaṃpūrṇā mantravanto jitendriyāḥ ||

kulaśīlasamāyuktāḥ sthāpakāḥ syur dvijottamāḥ |

pratigarte tu kulaśā yajñopakaraṇāni ca ||

vyajanaṃ cāmaraṃ śubhraṃ tāmrapātraṃ suvistaram |

tatas tv anekavarṇāḥ syur balayaḥ pratidaivatam ||
</code></pre>
<p><strong>[410]</strong>	ācāryaḥ prakṣiped bhūmāv anumantrya vicakṣaṇaḥ |</p>
<pre><code>triratnimātro yūpaḥ syāt kṣīravṛkṣavinirmitaḥ ||

yajamānapramāṇaṃ vā saṃsthāpyo bhūtim icchatā |

hemālaṃkāriṇaḥ kāryāḥ pañcaviṃśatiṛtvijaḥ ||

kuṇḍalāni ca haimāni keyūrakaṭakāni ca |

tathāṅgulīpavitrāṇi vāsāṃsi vividhāni ca ||

dakṣayec ca samaṃ sarvān ācāryaṃ dviguṇaṃ punaḥ |

dadyāc chayanasaṃyuktam ātmanaś cāpi yat priyam ||

sauvarṇau kūrmamakarau rājatau matsyaḍuṇḍubhau |

tāmrau kulīramaṇḍūkau vāyasaḥ śiśumārakaḥ ||

evam āsādya tān sarvān ādāv eva viśāṃpate |

śuklamālyāmbaradharaḥ śuklamālyānulepanaḥ ||

sarvauṣadhyudakasnātaḥ snāpito vedapuṃgavaiḥ |

yajamānaḥ sapatnīkaḥ putrapautrasamanvitaḥ ||

paścimaṃ dvāram āśritya praviśed yāgamaṇḍapam |

tato maṅgalaśabdena bherīṇāṃ ninadena ca ||

rajasā maṇḍalaṃ kuryāt pañcavarṇena tattvavit |

ṣoḍaśāraṃ tataś cakraṃ padmagarbhaṃ caturmukham ||

caturaśraṃ ca parito vṛttaṃ madhye suśobhanam |

vedyāś copari tat kṛtvā grahalokapatiṃs tataḥ ||

vinyasen mantrataḥ sarvān pratidikṣu vicakṣaṇaḥ |

jhaṣādīn snapayen madhye vāruṇaṃ mantram āśritaḥ ||

brahmāṇaṃ ca śivaṃ viṣṇuṃ tatraiva sthāpayed budhaḥ |

vināyakaṃ ca vinyasya kamalām ambikāṃ tathā ||

śāntyarthaṃ sarvalokānāṃ bhūtagrāmaṃ nyaset tataḥ |

puṣpabhakṣaphalair yuktam evaṃ kṛtvādhivāsayet ||

kumbhāṃś ca ratnagarbhāś ca vāsobhir abhiveṣṭya ca |

puṣpagandhair alaṃkṛtya dvārapālān samantataḥ ||

paṭhadhvam iti tān brūyād ācāryas tv abhipūjayet |

bahvṛcau pūrvataḥ sthāpyau dakṣiṇena yajurvidau ||
</code></pre>
<p><strong>[411]</strong>	sāmagau paścime sthāpyāv uttareṇa tv atharvaṇau |</p>
<pre><code>udaṅmukho dakṣiṇato yajamāna upāviset ||

yajadhvam iti tān brūyād dhotṛkān punar eva ca |

utkṛṣṭamantrajapyena tiṣṭhadhvam iti jāpakān ||

evam āmantrya tān sarvān paryukṣyāgniṃ ca mantravit |

juhuyād vāruṇair mantrair ājyaṃ ca samidhas tathā ||

ṛtvigbhiś caiva hotavyaṃ vāruṇair eva sarvaśaḥ |

grahebhyo vidhivad dhutvā tathendrāyeśvarāya ca ||

marudbhyo lokapālebhyo vidhivad viśvakarmaṇe |

rātrisūktaṃ ca raudraṃ ca pāvamānaṃ sumaṅgalam ||

japeran pauruṣaṃ sūktaṃ pūrvato bahvṛcaḥ pṛthak |

śārṅgaṃ raudraṃ ca saumyaṃ ca kūṣmāṇḍaṃ jātavedasam ||

sauraṃ sūktaṃ japeraṃs te dakṣiṇena yajurvidaḥ |

vairājaṃ pauruṣaṃ sūktaṃ sauparṇaṃ raudrasaṃhitām ||

śaiśavaṃ pañcanidhanaṃ gāyatraṃ jyeṣṭhasāma ca |

vāmadevyaṃ bṛhatsāma rauravaṃ sarathantaram ||

gavāṃ vrataṃ vikīrṇaṃ ca rakṣoghnaṃ ca yaśas tathā |

gāyanti sāmagā rājan paścimadvāram āśritāḥ ||

atharvaṇaś cottarataḥ śāntikaṃ pauṣṭikaṃ tathā |

japeran manasā devam āśritya varuṇaṃ prabhum ||

pūrvedyur abhito rātrāv evaṃ kṛtvādhivasanam |

gajāśvarathāvalmīkasaṅgamahradagokulāt ||

mṛdam ādāya kumbheṣu prakṣipec catvarāt tathā |

rocanāṃ ca sasiddhārthāṃ gandhān guggulum eva ca ||

snapanaṃ tasya kartavyaṃ pañcaratnasamanvitaiḥ |

pūrvaṃ kartur mahāmantrair evaṃ kṛtvā vidhānataḥ ||

evaṃ kṣapām atīvāhya vidhiyuktena karmaṇā |

tatra prabhāte vimale saṃjāte tu śataṃ gavām ||
</code></pre>
<p><strong>[412]</strong>	brāhmaṇebhyaḥ pradātavyam aṣṭāṣaṣṭir athāpi vā |</p>
<pre><code>pañcāśad vātha ṣaṭtriṃśat pañcaviṃśatir eva ca ||

tataḥ sāṃvatsaraiḥ prokte śuddhalagne suśobhane |

vedaśabdaiḥ sagandharvair vādyaiś ca vividhiaḥ śubhaiḥ ||

kanakālaṃkṛtāṃ kṛtvā jale gām avatārayet |

sāmagāya ca sā deyā brahmaṇāya viśṃpate ||

pātrīm ādāya sauvarṇī pañcaratnasamanvitām |

tato nikṣipya makaraṃ matsyādīṃs tāṃś ca sarvataḥ ||

bhṛtāṃ caturbhir vipraiś ca vedavedāṅgapāragaiḥ |

mahānadījalopetāṃ dadhyakṣatavibhūṣitām ||

uttarābhimukhīṃ nyubjāṃ jalamadhye tu kārayet |

atharvaṇena sāmnā ca punar mām ety ṛceti ca ||

āpo hi ṣṭheti mantreṇa kṣiptvāgatya ca maṇḍapam |

pūjayitvā sadasyāṃ tu baliṃ dadyāt samantataḥ ||

punar dināni hotavyaṃ catvāri munisattama |

caturthīkarma kartavyaṃ deyās tatrāpi śaktitaḥ ||

dakṣiṇā rājaśārdūla varuṇaṃ saṃsmaret tataḥ |

kṛtvā tu yajñapātrāṇi yajñopakaraṇāni ca ||

ṛtvigbhyas tu samaṃ datvā maṇḍapaṃ vibhajet punaḥ |

hemapātrīṃ ca śayyāṃ ca sthāpakāya nivedayet ||

tataḥ sahasraṃ viprāṇām atha vāṣṭaśataṃ tathā |

bhojayeta yathāśakti pañcāśad vātha viṃśatim ||

evam eva purāṇeṣu taḍāgavidhir ucyate |

kūpavāpīṣu sarvāsu tathā puṣkariṇīṣu ca ||

eṣa eva vidhir dṛṣṭaḥ pratiṣṭhāsu tathaiva ca |

mantratas tu viśeṣaḥ syāt prāsādodyānabhūmiṣu ||

ayaṃ tv aśaktāv ardhena vidhir dṛṣṭaḥ svayaṃbhuvā |

svalpeṣv evāgnivat kāryaṃ vittaśāṭhyād ṛte nṛbhiḥ ||
</code></pre>
<p><strong>[413]</strong>	prāvṛṭkālasthitaṃ toyam agniṣṭomasamaṃ smṛtam |</p>
<pre><code>śaratkālasthitaṃ yat syād amuṣyaphaladāyakam ||

vājapeyātirātrābhyāṃ hemante śiśire sthitam |

aśvamedhasamaṃ proktaṃ vasantasamaye sthitam ||

grīṣme 'pi yat sthitaṃ toyaṃ rājasūyād viśiṣyate |

etān mahārāja viśeṣadharmān karoti yo 'gryāmalaśuddhabuddhiḥ |

sa yāti rudrālayam āśupūtaḥ kalpān anekān divi modate ca ||

anekalokān samahastapādīn bhuktvā parārdhadvayam aṅganābhiḥ |

sahaiva viṣṇoḥ paramaṃ padaṃ tat prāpnoti tad yogabalena bhūyaḥ ||
</code></pre>
<p>parārdhalakṣaṇam uktam |</p>
<pre><code>ekaṃ daśa śataṃ caiva sahasram ayutaṃ tathā |

lakṣaṃ ca niyutaṃ caiva koṭir arbudavṛndake ||

kharvaṃ nikharvaṃ śaṅkhaṃ ca padmaṃ sāgaram eva ca |

antyaṃ madhyaṃ parārdhaṃ ca krameṇa parikīrtitāḥ ||	

sthānāny aṣṭādaśaitāni daśabhir gaṇayet pumān |
</code></pre>
<p>iti mātsya taḍāgapratiṣṭhāvidhiḥ |</p>
<p>bahvṛcagṛhyapariśiṣṭam |</p>
<pre><code>athāto vāruṇo vidhiḥ | vāpīkūpataḍāgasetuyajñaṃ vyākhyāsyāmaḥ | puṇye tithikaraṇe śubhe nakṣatre vā prācīṃ diśaṃ gatvā prākpravaṇam udaksamīpe 'gnim upasamādhāya vāruṇaṃ caruṃ śrapayitvājyabhāgāntaṃ kṛtvājyāhutīr juhuyāt | samudrajyeṣṭhā [RV 5.4.16] iti tsṛbhiḥ pratyṛcaṃ tato haviṣāṣṭābhir juhuyāt | tat tvā yāmi brahmaṇā vandamāna vidvān [RV 1.2.15] iti pañca | tvaṃ no agne varuṇasya vidvān [RV 4.1.4] iti dve | imaṃ me varuṇa śrudhi [RV 1.2.19] iti ca | sviṣṭakṛtaṃ ca navamaṃ nava vai prāṇāḥ prāṇā vā āpas tasmād apo navabhir juhoti | mārjanānte dhenum avatārayed avtīryamānām anumantrayetedaṃ salilaṃ pavitraṃ kuruṣva śuddhāḥ pūrā amṛtāḥ santu nityaṃ tārayantī tīrthābhiṣiktaṃ **[414]** lokālokaṃ tarati tīryata iti pucchāgre svayaṃ lagno 'nvārabdha uttīrya āpo asmān mātaraḥ śundhayantu [RV 7.6.24] ity athāparājitāyāṃ diśy utthāpayet | sūyavasād bhagavatī hi bhūyā [RV 2.3.21] iti | hiṃ kṛtaṃ ced dhiṃ kṛṇvatī vasupatnī vasūnām iti | sacelaghaṇṭāṃ kāñcanaśṛṅgīṃ vṛṣabhaprajāṃ raupyakhurāṃ kāṃsyopadohāṃ viprāya dadyād itarāṃ vā śaktyā dakṣiṇāṃ tata utsargaṃ kuryāt | devapitṛmanuṣyāḥ prīyantām iti | yad votsṛjety āha śaunako brāhmaṇān bhojayitvā svastyayanaṃ vācayeta ||
</code></pre>
<p>atha vṛkṣavidhiḥ |</p>
<p>tatra matsyapurāṇe |</p>
<pre><code>pādapānāṃ vidhiṃ vakṣye tathaivodyānabhūmiṣu |

taḍāgavidhivat sarvam āsādya jagatīśvara ||

ṛtvigmaṇḍapasaṃbhāram ācāryaś cāpi tadvidhaḥ |

pūjayed brāhmaṇāṃs tadvad dhemavastrānulepanaiḥ ||

sarvauṣadhyudakaiḥ siktān piṣṭātakavibhūṣitān |

vṛkṣān mālyair alaṃkṛtya vāsobhir abhiveṣṭayet ||

sūcyā sauvarṇayā kāryaṃ tadvad dhemaśalākayā |

phalāni sapta cāṣṭau vā kāladhautāni kārayet ||
</code></pre>
<p>kāladhautāni rūpyamayāṇīty arthaḥ |</p>
<pre><code>pratyekaṃ sarvavṛkṣāṇāṃ vedyantāny adhivāsayet |

dhūpo 'tra gugguluḥ śreṣṭhas tāmrapātrair adhiṣṭhitān ||

sarvadhānyasthitān kṛtvā vastragandhānulepanaiḥ |

kumbhān sarveṣu vṛkṣeṣu sthāpyitvā nareśvaraḥ ||

sahiraṇyān aśeṣāṃs tān kṛtvā balinivedanam |

yathāval lokapālānām indrādīnāṃ vidhānataḥ ||

vanaspater adhīvāsam evaṃ kāryaṃ dvijātibhiḥ |

tataḥ śuklāmbaradharāṃ sauvarṇakṛtaśekharām ||
</code></pre>
<p><strong>[415]</strong>	kāṃsyopadohāṃ sauvarṇaśṛṅgābhyām atiśālinīm |</p>
<pre><code>payasvinīṃ vṛkṣamadhyām utsṛjed gām udaṅmukhīm ||

tato 'bhiṣekamantreṇa vādyamaṅgalagītakaiḥ |

ṛjyajuḥsāmamantrair vā vāsuṇair abhitas tadā ||

tair eva kumbhaiḥ snapanaṃ kuryur brāhmaṇapuṃgavāḥ |

snātaḥ śuklāmbaradharo yajamāno 'bhipūjayet ||

gobhir vibhavataḥ sarvān ṛtvijas tān samāhitaḥ |

hemasūtraiḥ sakaṭakair aṅgulīyapavitrakaiḥ ||

vāsobhiḥ śayanīyaiś ca tathopaskarapādapaiḥ |

kṣīrābhiṣecanaṃ dadyur yāvad dinacatuṣṭayam ||

homaś ca sarpiṣā kāryo yavaiḥ kṛṣṇatilair api |

palāśasamidhaḥ śastāś caturthe 'hni tathotsavaḥ ||

dakṣiṇā ca punas tadvad deyā tatrāpi śaktitaḥ |

yad yad iṣṭatamaṃ tadvat tat tad dadyād amatsaraḥ ||

ācārye dviguṇaṃ datvā praṇipatya kṣamāpayet |

anena vidhinā yas tu kuryād vṛkṣotsavaṃ budhaḥ ||

sarvān kāmān avāpnoti padaṃ cānantyam aśnute |

yaś caikam api rajendra vṛkṣaṃ saṃsthāpayed budhaḥ ||

so 'pi svarge vased rājan yāvad indrāyutatrayam |

bhūtān bhavyāṃś ca manujāṃs tārayed romasaṃmitān ||

paramāṃ siddhim āpnoti punarāvṛttidurlabhām ||
</code></pre>
<p>viṣṇuḥ |</p>
<pre><code>eṣṭavyā bahavaḥ putrā yady eko 'pi gayāṃ vrajet |

yajeta vāśvamedhena nīlaṃ vā vṛṣam utsṛjet ||
</code></pre>
<p>atha vṛṣotsargavidhiḥ |</p>
<p>kārtikyām āśvayujyāṃ vā tatrādāv eva vṛṣabhaṃ parīkṣeta | jīvavatsāyāḥ payasvinyāḥ putraṃ sarvalakṣaṇopetaṃ nīlaṃ lohitaṃ vā mukhapucchapādasarvaśuklaṃ yūthasyācchādakaṃ tato gavāṃ madhye susamiddham agniṃ paristīrya pauṣṇaṃ caruṃ payasā śrapayitvā pūṣā gā anvetu naḥ | iha raḍir iti ca hutvā vṛṣabham ayaskāras tv aṅkayet | ekasmin pārśve cakreṇāparasmiñ śūlenāṅkitam | <strong>[416]</strong> hiraṇyavarṇā iti catasṛbhiḥ śaṃ no devīr iti ca snāpayet | snātam alaṃkṛtam alaṃkṛtābhiś catasṛbhir vatsatarībhiḥ sārdham ānīya rudrān puruṣasūktaṃ kūṣmāṇḍāṃś ca japet | pitā vatsa iti ca mantraṃ vṛṣabhasya dakṣiṇe karṇe | idaṃ ca,</p>
<pre><code>vṛṣo hia bhagavān dharmaś catuṣpādaḥ prakīrtitaḥ |

vṛṇomi tam ahaṃ bhaktyā sa me rakṣatu sarvataḥ ||
</code></pre>
<p>etaṃ yuvānaṃ pari vo dadāmi tena krīḍantīś carata priyeṇa (TS 3.3.9) mā hā sma hi prajayā mā tanubhir mā radhāma dviṣate soma rājan ||</p>
<pre><code>vṛṣaṃ vatsatarīyuktam aiśānyām kārayed diśi |

hotur vastrayugaṃ dadyāt suvarṇaṃ kāṃsyam eva ca ||

ayaskārasya dātavyaṃ vetanaṃ manasepsitam |

bhojanaṃ bahusarpiṣkaṃ brāhmaṇāṃś cātra bhojayet ||

utsṛṣṭo vṛṣabho yasmin pibaty atha jalāśaye |

tarpayitvākhilān devān pitṝṃs tasyopatiṣṭhati ||

śṛṅgeṇollikhate bhūmiṃ yatra kvacana darpitaḥ |

pitṝṇām annadānaṃ tat prabhūtam upatiṣṭhati ||
</code></pre>
<p>brahmāṇḍapurāṇe |</p>
<pre><code>phalaṃ vṛṣasya vakṣyāmi gadato me nibodhaya |

vṛṣotsṛṣṭaḥ punāty eva daśa pūrvān daśāparān ||

yat kiṃcit pibate toyam avatīrṇo nadīṃ vṛṣaḥ |

vṛṣaspṛṣṭaṃ pitṝṇāṃ tad akṣayaṃ samudāhṛtam ||

yena yena spṛśet toyaṃ lāṅgūlādibhir antataḥ |

sarvaṃ tad akṣayaṃ tasya pitḍṇāṃ nātra saṃśayaḥ ||

śṛṅgaiḥ khuraiś ca yad bhūmim ullikhaty aniśaṃ vṛṣaḥ |

madhukalyāḥ pitṝṇāṃ tu akṣayā hi bhavanti tāḥ ||

sahasranalvamātreṇa taḍāgena yathāvidhi |

tṛptis tu yā pitṝṇāṃ tu sā vṛṣeṇeti kathyate ||
</code></pre>
<p><strong>iti śrīvidyādharavaṃśaprabhavaśrīśilāhāranarendrajīmūtavāhanānvayaprasūta-</strong></p>
<p><strong>śrīmadaparādityadevaviracite yājñavalkīyadharmaśāstranibandhe</strong></p>
<p><strong>dānaprakaraṇaṃ samāptam || 8 ||</strong></p>
<p><strong>atha saṭīkayājñavalkyasmṛtau</strong></p>
<p><strong>śrāddhaprakaraṇam | (9)</strong></p>
<p><em>śrāddhaṃ svadhanatyāgarūpatvād dānena sadṛśam iti dānavidhānānantaraṃ buddhistham ato dānaprakaraṇānantaraṃ śrāddhakalpam ārabhate | tatra kālo &lsquo;ṅgam apy anupādeya iti svarūpeṇaivādhikārahetuḥ | na hi kālāntare vartamānaḥ kartāṅgabhūtaṃ kālāntaraviśiṣṭaṃ karma śaknuyāt kartum | kiṃ tu tatkāla eveti yuktaṃ kālasyādhikārahetutvam | viṣṇukramādīnāṃ tūpādeyāṅgānāṃ na svarūpam adhikārahetuḥ kiṃ tu tadviṣayā śaktis tasmāt kālasyādhikārahetutvād adhikārāyattatvāc cānuṣṭhānasya śrāddhakālāṃs tāvad āha |</em></p>
<pre><code>**amāvāsyāṣṭakā vṛddhiḥ kṛṣṇapakṣo 'yanadvayam |**
</code></pre>
<p>**	dravyabrāhmaṇasaṃpattir viṣuvat sūryasaṃkramaḥ || 1.217 ||**</p>
<p>**	vyatīpāto gajacchāyā grahaṇaṃ candrasūryayoḥ |**</p>
<p>**	śrāddhaṃ prati ruciś caiva śrāddhakālāḥ prakīrtitāḥ || 1.218 ||**</p>
<p>amāvāsyādayaḥ śrāddasyāṅgabhūtāḥ kālā manvādibhiḥ prakīrtitāḥ | atrāmāvāsyā kṛṣṇapakṣasya pañcadaśī tithiḥ | sā ca sanīvālī kuhūś ceti dvividhā |</p>
<pre><code>dṛṣṭacandrā sinīvālī naṣṭacandrā kuhūs tathā |
</code></pre>
<p>tatra sāgnikaiḥ sinīvālyāṃ śrāddhaṃ kāryam itaraiḥ kuhvām | tathā ca vyāsaḥ |</p>
<pre><code>dṛṣṭacandrā snīvālī kāryā viprais tu sāgnikaiḥ |

naṣṭacandrā kuhūḥ kāryā śūdrair viprair anagnikaiḥ |
</code></pre>
<p>śūdrair anagnikair vipraiś ceti yojyam | yat tu precetasoktam,</p>
<pre><code>sinīvālī kuhūś caiva śrutyukte pitṛkarmaṇi |

syātāṃ caite tu madhyāgne śrāddhādi syāt kathaṃ tadā ||

tithikṣaye sinīvālī tithivṛddhau kuhūr matā |

sāmye 'pi ca kuhūr jñeyā vedavedāṅgavedibhiḥ || **[418]**
</code></pre>
<p>iti, tad yatra kṣaye sinīvālyāṃ pitṛyajño bhavati tadviṣayaṃ grāhyam | yadā tu kuhvāṃ pitṛyajñas tadā sāgnikair api saiva grāhyā | pitṛyajñānantaraṃ hi śrāddhaṃ vihitam | yad āha manuḥ |</p>
<pre><code>pitṛyajñaṃ tu nirvartya vipraś candrakṣaye 'gnimān |

piṇḍānvāhāryakaṃ śrāddhaṃ kuryān māsānumāsikam || iti |
</code></pre>
<p>vīpsāto nityam amāvāsyāśrāddham iti saṃbadhyate | tathā ca laugākṣiḥ |</p>
<pre><code>śrāddhaṃ kuryād avaśyaṃ tu pramītapitṛkaḥ svayam |

indukṣaye māsi māsi vṛddhau pratyabdam eva ca || iti |
</code></pre>
<p>etac ca niragnināpi kāryam | tathā ca uśanā |</p>
<pre><code>kuryād ahar ahaḥ śrāddhaṃ pramītapitṛko dvijaḥ |

sāgniko 'nagniko vāpi pratimāse tathābdikam || iti |
</code></pre>
<p>pramītapitṛka iti vacanāj jīvapitṛkasyāniyamo gamyate | tathā ca hārītaḥ |</p>
<pre><code>jīve pitari vai putraḥ śrāddhakarma vivarjayet |

yabhyo vāpi pitā dadyāt tebhya eke pracakṣate ||
</code></pre>
<p>tebhya eveti ca pakṣaḥ sāgnikasyaiva | yad āha sumantuḥ|</p>
<pre><code>na jīvatpitṛkaḥ kuryāc chrāddham agnim ṛte dvijaḥ |

yebhya eva pitā kuryāt tebhya eva tu sāgnikaḥ ||
</code></pre>
<p>atra viśeṣo maitrāyaṇīyapraiśiṣṭāt |</p>
<pre><code>udvāhe putrajanane pitryeṣṭyāṃ saumike makhe |

tīrthe brāhmaṇa āyāte ṣaḍ ete jīvataḥ pituḥ ||
</code></pre>
<p>jīvatpitṛkasya ṣaḍ ete śrāddhakālā ity arthaḥ | pitryeṣṭiś cāturmāsyeṣu saumike makhe puroḍāśāt piṇḍadānam | atra ca pitṛgrahaṇam upalakṣaṇārtham, yad āha viṣṇuḥ: &ldquo;pitari jīvati yaḥ śrāddhaṃ kuryāt sa yeṣāṃ pitā kuryāt tebhyaḥ kuryāt | pitāmahe jīvati yeṣāṃ pitāmahaḥ | pitari pitāmahe prapitāmahe ca jīvati naiva kuryāt&rdquo; iti | evaṃ tāvaj jīvapitṛka itaro vā sāgniḥ sinīvālyāṃ śrāddhaṃ kuryād ity uktam | tatra ye sinīvālīpratiṣedhās te niragniviṣayāḥ piṇḍapitṛyajñāyogyasinīvālīviṣayā vā grāhyāḥ | te tāvad udāhriyante | tatra baudhāyanaḥ |</p>
<p><strong>[419]</strong>	madhyāhnāt parato yatra caturdaśy eva vartate |</p>
<pre><code>sinīvālīti sā jñeyā pitṛkārye tu niṣphalā ||
</code></pre>
<p>kārṣṇājiniḥ |</p>
<pre><code>bhūtaviddhām amāvāsyāṃ mohād ajñānato 'pi vā |

śrāddhakarmāṇi ye kuryus teṣām āyuḥ prahīyate ||
</code></pre>
<p>ityādayaḥ | yat tu pracetasoktam,</p>
<pre><code>nāgaviddhā ca yā ṣaṣṭhī saptamyā ca tathāṣṭamī |

daśamyekādaśīviddhā trayodaśyā caturdaśī ||

bhūtaviddhā tv amāvāsyā na grāhyā munipuṃgavaiḥ |
</code></pre>
<p>iti, tac chrāddhād anyatra draṣṭavyam | hārītaḥ |</p>
<pre><code>tulāmakarameṣeṣu kanyāyāṃ mithune tathā |

bhūtaviddhā tv amāvāsyā pūjyā bhavati yatnataḥ ||
</code></pre>
<p>etad api vratopavāsādiviṣayam | baudhāyanaḥ |</p>
<pre><code>ghaṭikaikāpy amāvāsyā pratipatsu na cet tadā |

bhūtaviddhāpi kartavyā daive pitrye ca karmaṇi ||
</code></pre>
<p>anagnibhir api bhūtaviddhaiva śrāddhe kāryety arthaḥ | ghaṭikaikāpīti karmakālaṃ vyāpnotīty arthaḥ | tenāparāhṇavyāpinī kuhūḥ śrāddhakarmaṇi sarvair eva tyājyā | tathā ca jābālaḥ |</p>
<pre><code>pratipatsv apy amāvasyā pūrvāhṇavyāpinī yadi |

pūraviddhaiva sā kāryā pitrye karmaṇi sarvadā ||
</code></pre>
<p>amāvāsyāśrāddhasyāvaśyakatvam, asāmarthye ca pratividhiviśeṣam āha hārītaḥ |</p>
<pre><code>aṣṭakānvaṣṭakābhyudayatīrthapātropapattayaḥ |

pitṝṇām atireko vai māsiko 'rtho dhruvaḥ smṛtaḥ ||

api mūlaiḥ phalair vāpi tathāpy udakatarpaṇaiḥ |

avidyamāne kurvīta na tu prāptaṃ vilaṅghayet || iti |
</code></pre>
<p>māsiko &lsquo;rthaḥ pārvaṇaṃ śrāddham | atraiva viṣaye devalaḥ |</p>
<pre><code>yad eva tarpayaty adbhir āhitāgnir dine dine |

pitryaṃ tenaiva cāpnoti vārṣikādikriyāphalam ||

piṇḍamātraṃ pradātavyam abhāve dravyaviprayoḥ |

śrāddhāhani tu saṃprāpte bhaven niraśano 'pi vā || **[420]**
</code></pre>
<p>piṇḍadānāsaṃbhave niraśanatvam | tathā |</p>
<pre><code>pātrābhāve paraṃ kṛtvā pitṛyajñavidhiṃ naraḥ |

nirdiśyāpy annam uddhṛtya yatra pātraṃ tato gatiḥ ||
</code></pre>
<p>pitṛyajñavidhiṃ kṛtvā yatra brāhmaṇas tatra tad annaṃ nītvā brāhmaṇāya dadyād ity arthaḥ | tathā |</p>
<pre><code>nidhāya vā darbhacāṭūn āsaneṣu samāhitaḥ |

praiṣānupraiṣasaṃyuktaṃ nidhānaṃ pratipadyate ||

sarvābhāve kṣiped agnau gave dadyāt tathāpsu vā |

na tu prāptasya lopo 'sti paitṛkasya viśeṣataḥ ||

ekenāpi hi vipreṇa ṣaṭpiṇḍaṃ śrāddham ācaret |

ṣaḍ arghyān dāpayet tatra ṣaḍbhyo dadyāt tathāsanam ||

pitā bhuṅkte dvijakare mukhe bhuṅkte pitāmahaḥ |

prapitāmahas tu tālusthaṃ kaṇṭhe mātāmahaḥ smṛtaḥ ||

evam apy ācarec chrāddhaṃ ṣaḍdaivatyaṃ mahāmune |

viluptiṃ kārayed yas tu pitṛhā sa prajāyate ||
</code></pre>
<p>vṛddho vṛddhapramātāmahaḥ | manuḥ |</p>
<pre><code>anena vidhinā śrāddhaṃ trirabdasyeva nirvapet |

hemantagrīṣmavarṣāsu pañcayajñikam anvaham ||
</code></pre>
<p>devalaḥ |</p>
<pre><code>anena vidhinā śrāddhaṃ kuryāt saṃvatsare sakṛt |

triś catur vā yathā śrāddhaṃ māse māse dine dine ||
</code></pre>
<p>vṛddhavasiṣṭhaḥ |</p>
<pre><code>kiṃcid dadyād aśaktas tu udakumbhādikaṃ dvije |

tṛṇāni vā gave dadyāt piṇḍān vāpy atha nirvapet ||

tiladarbhaiḥ pitṝn vāpi tarpayet snānapūrvakam |

agninā vā dahet kakṣaṃ śrāddhakāle samāgate |

tasmin vopavased ahni japed vā śrāddhasaṃhitām ||
</code></pre>
<p>viṣṇupurāṇe |</p>
<pre><code>asamartho 'nnadānasya dhānyam āmaṃ svaśaktitaḥ |

pradāsyati dvijāgryebhyaḥ svalpālpām api dakṣiṇām ||
</code></pre>
<p><strong>[421]</strong>	tatrāpy asāmarthyayutaḥ karāgrāgrasthitāṃs tilān |</p>
<pre><code>praṇamya dvijamukhyāya kasmaicin nṛpa dāsyati ||

tilaiḥ saptāṣṭabhir vāpi samavetaṃ jalāñjalim |

bhaktinamraḥ sumuddiśya bhuvy asmākaṃ pradāsyati ||

yataḥ kutaścit saṃprāpya gobhyo vāpi gavāhnikam |

abhāve prayatas tasmāc chraddhāyuktaḥ pradāsyati ||

sarvābhāve vanaṃ gatvā kakṣamūlapradarśakaḥ |

sūryādilokapālānām idam uccaiḥ paṭhiṣyati ||
</code></pre>
<p>[tad yathā mārkaṇḍeyapurāṇe yoginyā madālasayoktam]</p>
<pre><code>na me 'sti vittaṃ na dhanaṃ na cānyc chrāddhopayogi svapitṝn nato 'smi |

tṛpyantu bhaktyā pitaro mayaitau bhujau kṛtau vartmani mārutasya ||

ity evaṃ pitṛbhir gītaṃ bhāvābhāvaprayojanam |

yaḥ karoti kṛtaṃ tena śrāddhaṃ bhavati pārthiva ||
</code></pre>
<p>smṛtyantaram |</p>
<pre><code>aṅgāni pitṛyajñasya yadā kartuṃ na śaknuyāt |

sa tadā vācayed viprān sākalyāt siddhir astv iti ||
</code></pre>
<p>pitṛyajñaḥ śrāddham | evam amāvāsyāśrāddhasya nityatvād upāttaduritakṣayo &lsquo;karaṇanimittapratyavāyaparihāro vā niyogasiddhir vā prayojanam | brahmajñānasahitasya tu muktiḥ | vakṣyati hi tattvajñānaniṣṭhaḥ śrāddhakṛd vimucyata iti | anyeṣām api nityakarmaṇām etat prayojanam anusaṃdheyam | na ca,</p>
<pre><code>piṇḍānām aṅgabhūtaṃ hi māsikaṃ śrāddham ucyate |

paścād idaṃ bhaved yasmāt praśastāmiṣayogataḥ ||
</code></pre>
<p>iti bhaviṣyatpurāṇavacanād amāvāsyāśrāddasyāṅgatvam avagamyate | na pṛthakprayojanam asyāstīti vācyam | yataḥ piṇḍānāṃ pitṛyajñasya yo &lsquo;ṅgam amāvāsyākhyaḥ kālas tatra bhūtaṃ tadaṅgabhūtam iti tasyārthaḥ | na punaḥ pitṛyajñāṅgatvam, tathā hi sati niragnes tacchrāddham avidheyaṃ syāt |</p>
<pre><code>aṣṭakā mārgaśīrṣādimāsatrayāparapakṣāṣtamyaḥ | aṣṭakāśabdo yady api karmaviśeṣanāma tathāpi tadaṅgabhūtaṃ kālam iha lakṣayati nānyathā śrāddhakālāḥ prakīrtitā iti yujyate | tatra gṛhyakṛcchaunakaḥ |

hemantaśiśirayoś caturṇām aparapakṣāṇām aṣṭamīṣv aṣṭakāḥ | **[422]**
</code></pre>
<p>iti vadann aṣṭamīcatuṣṭayam aṣṭakāṅgatvenāha | viṣṇus tu trayam evāha: &ldquo;amāvāsyās tisro &lsquo;ṣṭakās tisro &lsquo;nvaṣṭakā | māghīproṣṭhapadyūrdhvaṃ kṛṣṇatrayodaśī vrīhiyavapākau ceti |</p>
<pre><code>etāni śrāddhakālāni nityāny āha prajāpatiḥ |

śrāddham eteṣv akurvāṇo narakaṃ pratipadyate&quot; || iti 
</code></pre>
<p>ata eva nityatā hy aṣṭakāśrāddhasya sidhyati | brahmapurāṇe punar aṣṭakāś catasraḥ |</p>
<pre><code>aindryāṃ tu prathamāyāṃ ca śākaiḥ saṃtarpayet pitṝn |

prājāpatyāṃ dvitīyāyāṃ māṃsaiḥ śuddhaiś ca tarpayet ||

vaiśvadevyāṃ tṛtīyāyāṃ apūpaiś ca yathākramam |

varṣāsu medhyaiḥ śākais tu caturthyām eva sarvadā ||
</code></pre>
<p>śrāvaṇādayaś catvāro māsā varṣāḥ | mādhyaṃdinaśākhāgṛhye ca madhyāvarṣe sā turīyā śākāṣṭakā | tathā — aindrī vaiśvadevī prājāpatyā pitryeti ca | vṛddhir vivāhādiḥ | vaidikaḥ karmagaṇaḥ putrajanmādiś ca | sā ca nimittatvād anupādeyeti kālatulyatvāc chrāddhakālāḥ prakīrtitā iti kālaśabdena śakyā saṃgrahītum | tataś ca vṛddhiśrāddhaṃ naimittikatvād āvaśyakam | ata eva vṛddhaśātātapaḥ |</p>
<pre><code>vṛddhau na tarpitā yair vai devatā gṛhamedhibhiḥ |

taddānaphalaṃ sarvam āsuro vidhir eva saḥ || iti |
</code></pre>
<p>kṛṣṇapakṣaḥ prasiddhaḥ | tasya śrāddhakālatvaṃ śrāddhāṅgabhūtāparāhṇāvacchedakapratipadāditithinirūpaṇadvāreṇa | etac cāvaśyakam, &ldquo;śākenāpy aparapakṣaṃ nātikrāmen māsi māsi vo &lsquo;śanam iti śrutiḥ&rdquo; iti kātyāyanavacanāt | etac cāmāvāsyena śrāddhena vikalpate, &ldquo;atha śrāddham amāvāsyāyāṃ pitṛbhyo dadyāt pañcamīprabhṛrti vāparapakṣasya&rdquo; iti gautamavacanāt | na ca pañcamīprabhṛtitvaṃ niyatam | yataḥ sa evāha: &ldquo;sarvasmin vā&rdquo; iti | na ca pratyahaṃ śrāddham āśaṅkanīyam | yad āha kātyāyanaḥ: &ldquo;aparapakṣe śrāddhaṃ kurvītordhvaṃ caturthyāṃ yad ahaḥ saṃpadyate&rdquo; iti | manus tu,</p>
<pre><code>kṛṣṇapakṣe daśamyādau varjayitvā caturdaśīm |

śrāddhe praśastās tithayo yathaitā na tathetarāḥ ||
</code></pre>
<p>iti daśamyādipakṣam apy uktavān | <strong>[423]</strong> pratimāsaṃ kṛṣṇapakṣavidhānenaiva proṣṭhapadyā aparapakṣo &lsquo;pi prāptaḥ | tathāsya yamena yaḥ pṛthag vidhiḥ kriyate,</p>
<pre><code>āṣāḍhīm avadhiṃ kṛtvā yaḥ pakṣaḥ pañcamo bhavet |

tatra śrāddhaṃ prakurvīta kanyāstho 'rko bhaven na vā ||
</code></pre>
<p>iti, so &lsquo;māvāsyāśrāddhena samuccayārthaḥ | pratyahaṃ tatra śrāddhaprāptyarthaś ca | ata eva brahmapurāṇam |</p>
<pre><code>aśvayukkṛṣṇapakṣe tu śrāddhaṃ kāryaṃ dine dine |

tribhāgahīnaṃ pakṣaṃ vā tribhāgaṃ tv ardham eva vā ||
</code></pre>
<p>atra paurṇamāsyantamāsābhiprāyeṇa proṣṭhapadyā aparapakṣo &lsquo;śvayukkṛṣṇapakṣa  uktaḥ | tribhāgahīnapakṣe &lsquo;pi pratyahaṃ śrāddhaṃ kāryam | pakṣam iti dvitīyāvaśādatyantasaṃyogāvagamāt | evam uttaratrāpi: &ldquo;tribhāgahīne pakṣe pañcamīprabhṛti vāparapakṣasya&rdquo; iti gautamavacanāt | pañcamīprabhṛtikaraṇapakṣa ādyāś catasras tithayo hīyante caturdaśī ceti tithipañcakahānād bhavati tribhāgahīnaḥ pakṣaḥ | tribhāgapakṣe daśamyām upakramaḥ | caturdaśīparityāgāc ca tribhāgatvam | ardhapakṣe punar aṣṭamyām upakramaḥ | caturdaśīvarjanāc cārdhatvam | vikalpaś cāyaṃ kartṛśaktyapekṣaḥ | malamāsāparapakṣe &lsquo;pi proṣṭhapadyā aparapakṣaḥ kadācid bhavati | tannivṛtyartham āha śāṭyāyaniḥ |</p>
<pre><code>nabhasy asyāpare pakṣe tithiṣoḍaśakaṃ tu yat |

kanyāgatānvitaṃ cet syāt sa kālaḥ śrāddhakarmavat || iti |
</code></pre>
<p>śuklapratipadam antarbhāvya ṣoḍaśasaṃkhyā pūraṇīyā | nabhasyaḥ proṣṭhapadaḥ | kanyāgatānvaye viśeṣam āha kārṣṇājiniḥ |</p>
<pre><code>ante vā yadi vā madhye yatra kanyāṃ ravir vrajet |

pakṣaḥ sa pañcamaḥ pūjyaḥ śrāddhaṣoḍaśakaṃ prati || iti |
</code></pre>
<p>tena siṃhagate sūrye &lsquo;sti śrāddhaṣoḍaśakārambhaḥ | tathā ca jātūkarṇyaḥ |</p>
<pre><code>āṣāḍhīm avadhiṃ kṛtvā ya pakṣaḥ pañcamo bhavet |

śrāddhakālaḥ sa vijñeyaḥ kanyāṃ gacchatu vā na vā || iti |
</code></pre>
<p>pakṣopakramābhiprāyam etat | kanyāgatānvayena tu pakṣasya bhavitavyam eva, &ldquo;kanyāgatānvitaṃ cet syāt&rdquo; it vacanāt | tataś ca proṣṭhapadyāḥ pūrvasminn <strong>[424]</strong> aparasmin vā pakṣe kanyāsaṃkrāntau satyām uttaraḥ pakṣaḥ śrāddhakālaḥ | yat tu brahmāṇḍapurāṇe,</p>
<pre><code>kanyāgate savitari yāny ahāni tu ṣoḍaśa |

kratubhis tāni tulyāni tatra dattaṃ mahāphalam ||
</code></pre>
<p>tat phalādhikyābhiprāyam | tad āha śāṭyāyaniḥ |</p>
<pre><code>puṇyaḥ kanyāgatas tāvat puṇyaḥ pakṣaś ca pañcamaḥ |

kanyāgataḥ pañcamaś ca so 'tyantaṃ puṇya ucyate ||
</code></pre>
<p>tataś ca savituḥ kanyāgatatve pṛthakśrāddhakālatvam | ataḥ punar eva kārṣṇājiniḥ |</p>
<pre><code>kanyāgate savitari pitaro yānti vai sutān |

tāvat pretapurī śūnyā yāvad vṛścikadarśanam ||
</code></pre>
<p>brahmapurāṇam |</p>
<pre><code>yāvac ca kanyātulayoḥ kramād āste divākaraḥ |

tāvac chrāddhasya kālaḥ syāc chūnyaṃ pretapuraṃ tadā || iti |
</code></pre>
<p>pañcamapakṣaśrāddhaṃ nityam | yad āha jātukarṇyaḥ |</p>
<pre><code>naiyogiko vidhir hy eṣa pakṣe vai pañcame smṛtaḥ |

tasmin dattaṃ havirbhūtaṃ pitṝṇām akṣayaṃ bhavet || iti |
</code></pre>
<p>naiyogiko naiyamikaḥ | ata eva vyāsaḥ |</p>
<pre><code>haste varṣāsu kanyāsthe śākenāpi gṛhe vasan |

pañcamyor antare dadyād ubhayor vaṃśayor ṛṇam ||
</code></pre>
<p>ṛṇam avaśyaṃ dayatvāt | ubhayor vaṃśayor mātāpitṛvaṃśayoḥ | pañcamyoḥ kṛṣṇaśuklapakṣapañcamyor ity arthaḥ | atrānukūlyam āha sumantuḥ |</p>
<pre><code>sūrye kanyāsthite kuryāc chrāddhaṃ yo na gṛhāśramī |

dhanaṃ putrāḥ kutas tasya pitṛniḥśvāsapīḍanāt ||

yeyaṃ dīpānvitā rājan khyātā pañcadaśī bhivi |

tasyāṃ dadyān na ced dattaṃ pitṝṇāṃ vai mahālaye ||
</code></pre>
<p>mahālaye kanyāgatapakṣe | yad api smṛtyantaram,</p>
<pre><code>bandhūnām api sarveṣāṃ śrāddhaṃ kanyāgate ravau |

nirvaped ānulomyena mṛtāhatithim āśritaḥ ||
</code></pre>
<p>iti, tad anapatyabandhuviṣayam | <strong>[425]</strong></p>
<pre><code>ayanadvayaṃ makarakarkaṭasaṃkrāntī tadupalakṣitaḥ kālaḥ śrāddhakālaḥ | &quot;sūryasaṃkramaḥ&quot; ity anenaivāyanaparigrahasiddhau pṛthagvacanam ayanaśrāddhasya nityatvaṃ bahuphalatvaṃ vā gamayati | tathā ca jātūkarṇyaḥ |

grahoparoge (?) svasute ca jāte pitrye maghāyām ayanadvaye ca |

nityaṃ ca śaṅkhe ca tathaiva padme dattaṃ bhaven niṣkasahasratulyam ||
</code></pre>
<p>nityaśabdaśravaṇād uparāgādiśrāddhasāhacaryāc cāyanaśrāddham āvaśyakam | niṣkasahasradānatulyam adhikaphalam | pitrye pitṛkṣayāhani | yad vā pitrye nabhasyāparapakṣe yā maghā tasyām ity arthaḥ |</p>
<pre><code>śaṅkham āhur amāvāsyāṃ kṣīṇasomāṃ dvijottamāḥ |

aṣṭakā tu bhavet padmaṃ tatra dattam athākṣayam ||
</code></pre>
<p>viṣṇupurāṇe |</p>
<pre><code>vaiśākhaśuklasya tu yā tṛtīyā navamy asau kārtikaśuklapakṣe |

nabhasyamāsasya ca kṛṣṇapakṣe trayodaśī pañcadaśī ca māghe ||

etāś catasras tithayo yugādyā dattaṃ hutaṃ cāśu bhaved anantam |

upaplavaś candasamo raveś ca tisro 'ṣṭakāyā ayanadvayaṃ ca ||

pānīyam apy atra tilair vimiśraṃ dadyāt pitṛbhyaḥ prayato manuṣyaḥ |

śrāddhaṃ kṛtaṃ tena samāḥ sahasraṃ rahasyam etan munayo vadanti ||
</code></pre>
<p>pānīyam pay atretivacanād eṣāṃ śrāddhānām āvaśyakatvaviniścayaḥ | kṛṣṇapakṣa iti trayodaśyāḥ pañcadaśyāś ca viśeṣaṇam iti kecit | tan na, śāstrāntare &lsquo;nyathādarśanāt | tathā ca brahmapurāṇe |</p>
<pre><code>vaiśākhaśuklapakṣe tu tṛtīyāyāṃ kṛtaṃ yugam |

kārtike śuklapakṣe ca tretā ca navame 'hani ||

atha bhādrapade kṛṣṇatrayodaśyāṃ tu dvāparam |

māghe tu pūrṇamāsyāṃ tu ghoraṃ kaliyugaṃ tathā ||

yugārambhās tu tithayo yugādyās tena viśrutāḥ || iti |
</code></pre>
<p>etena,</p>
<pre><code>dve śukle dve tathā kṛṣṇe yugādye parikīrtite |
</code></pre>
<p>iti kasyacid vyākhyānaṃ prayākhyātam | yamaḥ |</p>
<pre><code>āṣāḍhyām atha kārtikyāṃ mādhyāṃ trīn pañca vā dvijān |

tarpayet pitṛpūrvaṃ tu tad apy akṣayam ucyate ||
</code></pre>
<p>gautamaḥ: &ldquo;śrāvaṇyāgrahāyaṇyoś cānvaṣṭakāsu pitṛbhyo dadyān māghīvaiśākhyoś ca&rdquo; | <strong>[426]</strong> yat tu viṣṇunoktam: &ldquo;ādityasaṃkramaṇaṃ viṣuvaddvayaṃ viśeṣeṇāyanadvayaṃ vyatīpāto janmarkṣam abhyudayaś ca |</p>
<pre><code>etāṃs tu śrāddhakālān vai kāmyān āha prajāpatiḥ |

śrāddham eteṣu yad dattaṃ tad ānantyāya kalpate&quot; ||
</code></pre>
<p>iti, tat pitṛtṛptirūpaphalānantyakāmasya vidhāyakam ity ayanaśrāddhasya nityatāṃ na vihanti | sarvam eva hi śrāddhaṃ pitṛtṛptipradaṃ pitṝṃs tarpayed ityādivacanabalād avagamyate | atha vāyanādiśrāddhasya bhavatu niyatā kāmyatā ca vacanadvayabalād agnihotrādivat | atha vāyanadvayaśabdenaiva makarakarkaṭasaṃkrāntyor abhidhānam | kiṃ tu tābhyāṃ pṛthag eva raver uttarāṃ dakṣiṇāṃ ca diśaṃ prati gamanayoḥ |</p>
<pre><code>dravyabrāhmaṇasaṃpattir dravyasya śrāddhārhasya brāhmaṇasya vā paṅktipāvanasya saṃpattir lābho yatra kāle sa śrāddhakālaḥ | etac ca naimittikatvād āvaśyakam | yad āha hārītaḥ |

tīrthadravyopapattau tu na kālam avadhārayet |

pātraṃ ca brāhmaṇaṃ prāpya sadyaḥ śrāddhaṃ vidhīyate || iti |
</code></pre>
<p>tīrthaṃ puṣkarādi | viṣuve meṣe tulāyāṃ ca sūryasya saṃkrāntiḥ | ayanavad asyāpi pṛthagvacane prayojanam | atra pulastyokto viśeṣaḥ |</p>
<pre><code>ayanadvitaye śrāddhaṃ viṣuvaddvitaye tathā |

yugādiṣu ca sarvāsu piṇḍanirvapaṇād ṛte || iti |
</code></pre>
<p>sūryasaṃkramaḥ sūryasya rāśito rāśyantaragamanam | vyatīpāto yogaviśeṣaḥ pāribhāṣiko vā | tatra vṛddhamanuḥ |</p>
<pre><code>śravaṇāśvadhaniṣṭhārdrānāgadaivatamastake |

yadyamā ravivāreṇa vyatīpātaḥ sa ucyate ||
</code></pre>
<p>nāgadaivatam āśleṣā | mastake prathamapāde yadi candra ity arthaḥ | varāhapurāṇe |</p>
<pre><code>śrāddhārham āgataṃ dravyaṃ viśiṣṭam atha vā dvijam |

śrāddhaṃ kurvīta vijñāya vyatīpāte 'yane tathā ||

viṣuve caiva saṃprāpte grahaṇe candrasūryayoḥ |

samasteṣv eva viprendra rāśiṣv arke 'dhigacchati ||

nakṣatre grahapīḍāsu duṣṭasvapnāvalokane |

icchāśrāddhāni kurvīta navasasyāgame tathā || **[427]**
</code></pre>
<p>gajacchāyā hasticchāyā, tathā ca kāṭhakī śrutiḥ |</p>
<pre><code>etad dhi devapitṝṇāṃ cāyanaṃ yad dhasticchāyā ||
</code></pre>
<p>tathā: &ldquo;hasticchāyāyāṃ śrāddhaṃ dadyāt&rdquo; | mahābhārate pitṛgāthā |</p>
<pre><code>anena sarvalohena varṣāsu niyatavrataḥ |

hasticchāyāsu vidhivat karṇavyajanavījinam || iti |
</code></pre>
<p>śrāddhaṃ dadyād iti śeṣaḥ | karṇavyajanavījitam ity abhidhānāt pratyakṣahasticchāyāviṣayam evaitad vākyam | pāribhāṣikī ca gajacchāyā, sā coktā smṛtyantare |</p>
<pre><code>yadenduḥ pitṛdai(de)vatye haṃsaś caiva kare sthitaḥ |

tithir vaiśravaṇīyā ca gajacchāyeti sā smṛtā || iti |
</code></pre>
<p>pitṛdai(de)vatyaṃ maghā | haṃsa ādityaḥ | karo hastanakṣatram | vaiśravaṇīyā trayodaśī | etattritayayogo gajacchāyā | grahaṇam uparāgaḥ | atra ca rātryādāv api śrāddham iṣyate | yad āha viṣṇuḥ |</p>
<pre><code>saṃdhyārātryor na kartavyaṃ śrāddhaṃ khalu vicakṣaṇaiḥ |

tayor api ca kartavyaṃ yadi syād rāhudarśanam || iti |
</code></pre>
<p>matsyapurāṇe |</p>
<pre><code>candrasūryagrahe caiva maraṇe putrajanmani |

malamāse 'pi deyaṃ syād dattam akṣayakārakam ||
</code></pre>
<p>prasaṅgād grahaṇaviṣayam anyad api kiṃcid ucyate | tatra mārkaṇḍeyaḥ |</p>
<pre><code>candre vā yadi vā sūrye dṛṣṭe rāhau mahāgrahe |

akṣayaṃ kathitaṃ puṇyaṃ tatrārke tu viśeṣataḥ ||
</code></pre>
<p>dṛṣṭe darśanayogya ity arthaḥ | vyāsaḥ |</p>
<pre><code>sarvaṃ bhūmisamaṃ dānaṃ sarve brahmasamā dvijāḥ |

sarvaṃ gaṅgāsamaṃ toyaṃ rāhugraste divākare ||
</code></pre>
<p>divākara iti candrasyāpy upalakṣaṇam, yataḥ |</p>
<pre><code>indor lakṣaguṇaṃ puṇyaṃ raver daśaguṇaṃ tataḥ |

gaṅgātoye tu saṃprāpte indoḥ koṭī raver daśa ||

gavāṃ koṭisahasrasya samyag dattasya yat phalam |

tat phalaṃ jāhnavīsnāne rāhigraste niśākare ||

divākare punas tadvad daśasaṃkhyam udāhṛtam |

candrasūryagrahe caiva yo 'vagāheta jāhnavīm ||
</code></pre>
<p><strong>[428]</strong>	sa snātaḥ sarvatīrtheṣu kim artham aṭate mahīm |</p>
<pre><code>sūryavāre raver grāsaḥ some somagrahas tathā ||

cūḍāmaṇir iti khyātas tatrānantaṃ phalaṃ bhavet |

vāreṣv anyeṣu yat puṇyaṃ grahaṇe candrasūryayoḥ ||

yat puṇyaṃ koṭiguṇitaṃ grāse cūḍāmaṇau smṛtam |
</code></pre>
<p>liṅgapurāṇe |</p>
<pre><code>candrasūryagrahe snāyāt sūtake mṛtake 'pi ca |

asnāyī mṛtyum āpnoti snāyī pāpaṃ na vindati ||

sūtake mṛtake caiva na doṣo rāhudarśane |

tāvad eva bhavec chuddhir yāvan muktir na dṛśyate ||
</code></pre>
<p>snānaviṣayam etat | tataś ca samantrakam eva snānaṃ rāhudarśane sūtakādāv api kāryam | tathā |</p>
<pre><code>trirātraṃ samupoṣyaivaṃ grahaṇe candrasūryayoḥ |

snātvā datvā ca vidhivan modate brahmaṇā saha ||

ekarātram upoṣyaivaṃ snātvā datvā ca śaktitaḥ |

kañcukād iva sarvasya niṣkṛtiḥ pāpakośataḥ ||
</code></pre>
<p>kātyāyanaḥ |</p>
<pre><code>upākarmaṇy athotsarge pretasnāne tathaiva ca |

candrasūryagrahe caiva rajodoṣo na vidyate ||
</code></pre>
<p>devīpurāṇe |</p>
<pre><code>kārtike grahaṇaṃ śreṣṭhaṃ gaṅgāyamunasaṃgame |

mārge tu grahaṇaṃ puṇyaṃ devikāyāṃ mahāmune ||

pauṣe tu narmadā puṇyā māghe saṃnihitā śubhā |
</code></pre>
<p>saṃnihitā śubhā narmadā kurukṣetramadhyagety arthaḥ |</p>
<pre><code>phālgune varuṇā puṇyā caitraṃ puṇyā sarasvatī |

vaiśākhe tu mahāpuṇyā candrabhāgā sarid varā ||

jyeṣṭhe tu kauśikī puṇyā āṣāḍhe tāpikā nadī |

śrāvaṇe sindhunāmā ca proṣṭhe śreṣṭhā ca gaṇḍakī ||

āśvine sarayūḥ śreṣṭhā bhūyaḥpuṇyā tu narmadā |

godāvarī mahāpuṇyā candre rāhusamanvite ||

sūrye ca śaśinā graste tamorūpe mahāmate |

narmadātoyasaṃsargāt kṛtakṛtyo bhaven naraḥ |

evaṃ gaṅgāpi draṣṭavyā tadvad devī sarasvatī || **[429]**
</code></pre>
<p>matsyapurāṇe |</p>
<pre><code>gaṅgākanakhale puṇye prayāgaṃ puṣkaraṃ gayā |

kurukṣetraṃ tathā puṇyaṃ rāhugraste divākare ||
</code></pre>
<p>ṛṣyaśṛṅgaḥ |</p>
<pre><code>rāhugraste yadā sūrye yas tu śrāddhaṃ prakalpayet |

tenaiva sakalā pṛthvī dattā viprasya vai kare ||
</code></pre>
<p>mārkaṇḍeyaḥ |</p>
<pre><code>candrasya yadi vā bhānor yasminn ahani bhārgava |

grahaṇaṃ tu bhavet tatra na pūrvaṃ bhojanakriyā ||

nācaret saṃgrahe (?) tasmiṃs tathaivāstam upāgate |

yāvat syān nodayas tasya nāśnīyāt tāvad eva tu ||
</code></pre>
<p>evaṃ ca sati,</p>
<pre><code>candrasūryagrahe nādyād adyāt snātvā vimuktayoḥ |

amuktayor astagayor dṛṣṭvā snātvā pare 'hanit ||
</code></pre>
<p>ity atra candrasūryagrahaśabdas taduktam ahorātraṃ lakṣyati | anyathā &ldquo;na pūrvaṃ bhojanakriyā&rdquo; iti vākyavirodhaḥ syāt | sarvatrāhani rātau ca bhojanasya pratiṣiddhasya pratiprasavārtham uktam &ldquo;adyāt snātvā vimuktayoḥ&rdquo; iti | prasiddham anyat | dṛṣṭvety udayopalakṣaṇārtham, &ldquo;yāvat syān nodayas tasya&rdquo; iti vacanāt | tathā |</p>
<pre><code>grahaṇaṃ ca bhaved indoḥ prathamād adhi yāmataḥ |

bhuñjītāvartanāt pūrvaṃ paścime prathamād adhi(dhaḥ) ||
</code></pre>
<p>prathamayāmād ūrdhvam ity arthaḥ | āvartanaṃ dinamadhyam | paścime tu rātriyāme rātreś caturthaprahare yadi grahaṇaṃ tadā rātrer eva tasyāḥ prathamapraharād adho bhuñjīteti | tathā |</p>
<pre><code>aparāhṇe tu madhyāhne madhyāhne yadi saṃgave |

bhuñjīta saṃgave cat syān na pūrvaṃ bhojanakriyā ||
</code></pre>
<p>atyantāsamarthaviṣayam etat | samarthasya tu bhojane prāyaścittam uktaṃ kātyāyanena |</p>
<pre><code>candrasūryagrahe bhuktvā prājāpatyena śudhyati |

tasminn eva dine bhuktvā trirātreṇaiva śudhyati ||
</code></pre>
<p>ṣaṭtriṃśanmatāt |</p>
<pre><code>sarveṣām eva varṇānāṃ sūtakaṃ rāhudarśane |

snātvā karmāṇi kurvīta śṛtam annaṃ vivarjayet ||

navaśrāddhasya yac chiṣṭaṃ grahaparyuṣitaṃ ca yat |

dampatyor bhuktiśiṣṭaṃ tu bhuktvā cāndrāyaṇaṃ caret ||

sūryagraho yadā rātau divā candragraho yadi |

tatra snānaṃ na kurvīta dadyād dānaṃ na ca kvacit ||
</code></pre>
<p>yad bhūbhāgavyavasthitānām uparāgo darśanāyogyas tadviṣayam etat | <strong>[430]</strong> devalaḥ |</p>
<pre><code>yathā snānaṃ ca dānaṃ ca sūryasya grahaṇr divā |

somasyāpi tathā ratrau snānaṃ dānaṃ vidhīyate ||
</code></pre>
<p>yatra graho(sūryo)dayād ūrdhvaṃ grastasya candrasyāstamayas tatra sūryodayāt prāg eva rāhudarśaṇanimittaṃ snānadānādi kāryam | na tu paścād ity arthaḥ | grahaṇanimittaṃ ca śrāddham āvaśyakam | tathā liṅgapurāṇe |</p>
<pre><code>sarvasvenāpi kartavyaṃ śrāddhaṃ vai rāhudarśane |

akurvāṇas tu tac chrāddhaṃ paṅke gaur iva sīdati ||
</code></pre>
<p>śātātapaḥ |</p>
<pre><code>āpady anagnau tīrthe ca candrasūryagrahe tathā |

āmaśrāddhaṃ dvijo dadyāc chūdro dadyāt sadaiva tu ||

snānaṃ dānaṃ tapaḥ śrāddham anantaṃ rāhudarśane |

āsurī rātrir anyatra tasmāt tāṃ parivarjayet ||
</code></pre>
<p>śrāddhaṃ prati ruciś caiveti | atra rucir icchā | sā ca sadā śrāddhānuṣṭhānaviṣayā bhavati tadaiva śraddhaṃ kuryāt | nimittena ca kālatulyatvāt tasyā aupacārikaṃ śrāddhakālatvam | evaṃ śrāddhaṃ prati kālavidhir uktaḥ | śrāddhasvarūpam āpastambaś cāha: &ldquo;athaitan manuḥ | śrāddhaśabdakarma provāca prajāniḥśreyasāya tatra pitaro devatā brāhmaṇās tv āhavanīyārthe&rdquo; iti | anena homātmakaḥ śrāddhaśabdārtho nirūpitaḥ | brāhmaṇā āhavanīyārtha āhavanīyakārye prakṣipyamāṇahavirdhāraṇalakṣaṇe vartante | na cābhuñjānās te tat kāryaṃ kartuṃ śaknuvantīty arthād brāhmaṇabhojanaparyantatā śrāddhasyānenoktā | ata eva vakṣyati |</p>
<pre><code>tato yathāsukhaṃ vācyaṃ bhuñjīraṃs te 'pi vāgyatāḥ | iti |
</code></pre>
<p>ata eva gṛhyakṛc chaunakaḥ: &ldquo;navāvarāñ śrotriyān bhojayed ayujo vā&rdquo; ity āha | manur api |</p>
<pre><code>pitṛśabdenātra yasya yasya mātāmahāder devatātvaṃ śāstrāntareṇa vidhīyate tasya sarvasya parigrahaḥ kriyate | tathā hi sati bahuvacanam upapadyate | pitṛśabdenātrāsapiṇḍīkṛtā **[431]** apy ucyante navaśrāddhādeḥ śrāddhatvasiddhyartham | āmaśrāddhādau ca praṇāḍyā brāhmaṇabhojanaparyantatāyā vidyamānatvān mukhyam eva śrāddhatvam | kiṃ tu pākapariveṣaṇādyaṅgānanuṣṭhānāt tatra gauṇatvoktiḥ | tasmāt siddhaṃ śrāddhasya homātvakatvam | tatra putrāder adhikāras tasya tatra kartṛtvasmaraṇāt | yat kartṛkaṃ hi yat karma sa eva tatrādhikārī yathā rājā rājakartṛke rājasūye | tatra śaṅkhaḥ |

pituḥ putreṇa kartavyā piṇḍadānodakakriyā |

putrābhāve tu patnī syāt patnyabhāve tu sodaraḥ || iti |
</code></pre>
<p>atra pitṛgrahaṇaṃ pradarśanārtham | tena mātur apy aurdhvadaihikaṃ putreṇa kāryam | yat tu śātātapenoktam,</p>
<pre><code>anvaṣṭakāsu vṛddhau ca pratisaṃvatsaraṃ tathā |

atra mātuḥ pṛthakśrāddham anyatra patinā saha ||
</code></pre>
<p>iti, tat sapiṇḍīkaraṇād uttarakālaviṣayam | pretatvavimokṣārthaṃ śrāddhajātaṃ sarvam eva mātuḥ pṛthakkāryam | yad āha śaṅkhaḥ |</p>
<pre><code>anvaṣṭakāṃ tathā mātṛśrāddhaṃ caiva mṛtāhani |

ekoddiṣṭaṃ tathā bhuktvā strīṣu nānyat pṛthag bhavet || iti |
</code></pre>
<p>atra caikoddiṣṭaśabdena pretatvavimocakaṃ sarvam eva śrāddham ucyate ca punar anvaṣṭakādiśrāddhāny ekoddiṣṭāny eva kāryāṇīty ucyate | ata eva viṣṇuḥ: &ldquo;anvaṣṭakāsu daivapūrvaṃ śākamāṃsāpūpaiḥ śrāddhaṃ kṛtvānvaṣṭakāsv aṣṭakāvad vahnau hutvā daivapūrvam eva mātre pitāmahyai prapitāmahyai ca pūrvavad brāhmaṇān bhojayitvā dakṣiṇābhiś cābhyarcyānuvrajya visarjayet&rdquo; | ata eva vṛddhiśrāddhe śaṅkhaḥ pārvaṇam eva vidhim āha |</p>
<pre><code>pitrāditrayapatnīṣu bhojyā mātṝḥ prati dvijāḥ |

strīṇām eva tu tad yasmān mātṛśrāddham ihocyate || iti |
</code></pre>
<p>kecid anyatra patinā saheti vacanaṃ pitrā saha sapiṇḍīkṛtāyāṃ mātarīti vyavasthāpayanti | tatpramāṇatayā ca śātātapīyaṃ vacanaṃ paṭhanti |</p>
<pre><code>ekamūrtitvam āyāti sapiṇḍīkaraṇe kṛte |

patnī patipitṝṇāṃ tu tasmād aṃśeṣu bhāginī || iti |
</code></pre>
<p>bārhaspatyam api |</p>
<pre><code>svena bhartrā samaṃ śrāddhaṃ mātā bhuṅkte sudhāsamam |

pitāmahī ca svenaiva svenaiva prapitāmahī || **[432]**
</code></pre>
<p>iti, tad ayuktam | na hy atra vākyadvaye &lsquo;pi pitrā saha mātuḥ sapiṇḍanam avabodhyate | yena tadviṣayatve pūrvavākyasyaitat pramāṇaṃ syāt | yat tu sapiṇḍīkaraṇe kṛta ekamūrtitvam ity uktaṃ tat pitrādidai(de)vatye śrāddhe tatpatnīnāṃ sahabhāvalakṣaṇam ekamūrtitvam avabodhayati | na punar abhedalakṣaṇam | na hi yo yena sapiṇḍī kriyate sa tenābhinnas taddai(de)vatye vā śrāddhe sahabhāvena devatātvam anubhavati pramāṇābhāvāt | tasmāt pitāmahyā sapiṇḍīkṛtāyāṃ mātary apy eta vacanam upapadyate | sapiṇḍīkaraṇottarakālam eva pitrādidai(de)vatye mātṝṇāṃ sahabhāvena devatātvam ity etāvanmātravidhiparatvāt tasya | ata eva ṣaṭtriṃśanmate gotrasūtakasāhacaryeṇa bhartrā sahaikapiṇḍatvaṃ nāryāḥ kīrtyate |</p>
<pre><code>ekatvaṃ sā gatā bhartuḥ piṇḍe gotre 'tha sūtake |

na pṛthakpiṇḍadānaṃ tu tasmāt patnīṣu vidyate || iti |
</code></pre>
<p>tataś ca pitāmahyā pitāmahena vā sapiṇḍīkṛtāyā mātur na pṛthakśrāddham | etac cāniyatam iti gamyate caturviṃśatimatāt |</p>
<pre><code>kṣayāhaṃ varjayitvaikaṃ strīṇāṃ nāsti pṛthakkriyā |

kecid icchanti nārīṇāṃ pṛthakśrāddhaṃ maharṣayaḥ || iti |
</code></pre>
<p>tataś cānvaṣṭakāditraye strīṇāṃ śrāddhaṃ pṛthag eva | gayāmahālayādau tu pṛthak saha vā svabhartṛbhir iti siddham |</p>
<pre><code>pituḥ putreṇa kartavyā piṇḍadānodakakriyā |
</code></pre>
<p>iti piṇḍadānagrahaṇaṃ sakalaurdhvadaihikopalakṣaṇārtham | putraśabdo yady apy aurase mukhyaḥ kṣetrajādiṣu gauṇas tathāpi &ldquo;putrābhāve tu patnī syāt&rdquo; ity atra mukhye gauṇe ca vartate | anyathā gauputrakaraṇe yad uktam,</p>
<pre><code>piṇḍado 'ṃśaharaś caiṣāṃ pūrvābhāve paraḥ paraḥ |
</code></pre>
<p>iti, tad virudhyate | &ldquo;patnyabhāve tu sodaraḥ&rdquo; iti sodaragrahaṇaṃ patnyabhāve yo dāyaharas tadupalakṣaṇārtham | tataś ca duhitrādīnāṃ śrāddhadatvam uktaṃ bhavati | atra ca patnīśabdo vivāhayajñasaṃyoginyāṃ bhāryāyāṃ vartate | yat punar āha kātyāyanaḥ |</p>
<pre><code>aṣṭakāyāṃ patir dadyād aputrāyāṃ na tu kvacit |

na putrasya pitā caiva nānujasya tathāgrajaḥ || **[433]**
</code></pre>
<p>iti, tad aṃśaharatvābhāve pitrāder draṣṭavyam | aṃśaharatve &lsquo;pi pitrādir api kuryād eva | baudhāyanaḥ |</p>
<pre><code>pituḥ putreṇa kartavyaṃ na kurvīta pitā sute |

atisnehāt tu kartavyaṃ sapiṇḍīkaraṇaṃ tyajet ||
</code></pre>
<p>viṣṇuḥ: &ldquo;yaś cārthaharaḥ sa piṇḍadāyī putraḥ pitṛvittābhāve &lsquo;pi piṇḍaṃ dadyāt&rdquo; | piṇḍaśabdaḥ śrāddhopalakṣaṇārthaḥ | putrasaṃstutā bhrātṛputrasapatnīputrānujabhrātaro riktagrahaṇe &lsquo;pi śrāddhaṃ dadyuḥ | tathā ca manuḥ |</p>
<pre><code>bhrātṝṇām ekajātānām ekaś cet putravān bhavet |

sarve te tena putreṇa putriṇo manur abravīt ||

sarvāsām ekapatnīnām ekā cet putriṇī bhavet |

sarvās tās tena putreṇa prāha putravatīr manuḥ ||
</code></pre>
<p>tathā |</p>
<pre><code>putravat pālayec caināñ jyeṣṭho bhrātā yavīyasaḥ |
</code></pre>
<p>tathā |</p>
<pre><code>mātur agre 'dhijananaṃ dvitīyaṃ mauñjibandhane |

tatrāsya mātā sāvitrī pitā tv ācārya ucyate ||
</code></pre>
<p>viṣṇupurāṇe tv anyathā krama uktaḥ |</p>
<pre><code>putraḥ pautraḥ prapautro vā tadvad bhātrādisaṃtatiḥ |

sapiṇḍasaṃtatir vāpi kriyārhā nṛpa jāyate ||

teṣām abhāve sarveṣāṃ samānodakasaṃtatiḥ |

mātṛpakṣasya piṇḍena saṃbaddho yo jalena vā ||

kuladvaye 'pi cotsanne strībhiḥ kāryā kriyā nṛpa |

tatsaṃghāntargatair vāpi kāryāḥ sarvā matāḥ kriyāḥ ||

utsannabandho raktād vā kārayed avanīpatiḥ |

pūrvakriyā madhyamāś ca tathā caivottarāḥ kriyāḥ ||

triprakārāḥ kriyā hy etās tāsāṃ bhedāñ śṛṇuṣva me |
</code></pre>
<p>ā dāhād dhāryāyudhādisparśād antyāś ca(?) yāḥ kriyāḥ piṇḍadānād yā aśaucamadhyabhāvās tāḥ pūrvāḥ | madhyamā māsi māsy ekoddiṣṭasaṃjñakāḥ |</p>
<pre><code>prete pitṛtvam āpanne sapiṇḍīkaraṇād anu |

kriyante yāḥ kriyāḥ pitryāḥ procyante tā nṛpottarāḥ ||
</code></pre>
<p><strong>[434]</strong>	pitṛmātṛsapiṇḍais tu samānasalilais tathā |</p>
<pre><code>tat saṃdhāntargataiś caiva rājñā vā dhanahāriṇā ||

pūrvakriyās tu kartavyāḥ putrādyair eva cottarāḥ |

dauhitrair vā naraśreṣṭha kāryās tattanayais tathā ||

mṛtāhani tu kartavyāḥ strīṇām apy uttarāḥ kriyāḥ |

pratisaṃvatsaraṃ rājann ekoddiṣṭavidhānataḥ || iti |
</code></pre>
<p>smṛtyantaram |</p>
<pre><code>putro bhrātā tathā śiṣyaḥ sagotrodakabhāginaḥ |

vihitāḥ piṇḍadāne tu tathā bandhuḥ samāśritaḥ ||
</code></pre>
<p>gautamaḥ: &ldquo;putrābhāve sapiṇḍamātṛsapiṇḍāḥ śiṣyāś ca dadyuḥ | tadabhāva ṛtvigācāryau&rdquo; iti | dharmaḥ |</p>
<pre><code>mātulo bhāgineyasya svasrīyo mātulasya ca |

śvaśurasya guroś caiva sakhyur mātāmahasya ca ||

eteṣāṃ caiva bhāryābhyaḥ svasur mātuḥ pitus tathā |

śrāddhadānaṃ tu kartavyaṃ nāmabhis tat tathaiva ca ||
</code></pre>
<p>mārkaṇḍeyapurāṇāt |</p>
<pre><code>putrābhāve sapiṇḍas tu tadabhāve sahodakaḥ |

mātuḥ sapiṇḍā vā ye syur ye vā mātuḥ sahodakāḥ ||

sarvābhāve striyaḥ kuryuḥ svabhartṝṇām amantrakam |

tadabhāve tu nṛpatiḥ kārayet svakuṭumbavat ||

tajjātīyair naraiḥ samyag dāhādyāḥ sakalāḥ kriyāḥ |

sarveṣām eva varṇānāṃ bāndhavo nṛpatir yataḥ ||
</code></pre>
<p>strīśabdo &lsquo;tra bhujiṣyāvarodhanādyapariṇītastrīviṣayaḥ | tataś ca &ldquo;patnyabhāve tu sodaraḥ&rdquo; ity anenāvirodhaḥ |</p>
<pre><code>prītyā śrāddhaṃ tu kartavyaṃ sarveṣāṃ varṇaliṅginām |

evaṃ kurvan naraḥ samyaṅ mahatīṃ śriyam āpnuyāt ||
</code></pre>
<p>liṅgina āśramiṇaḥ | atra viṣaye viśeṣair apavādam āha pāraskaraḥ |</p>
<pre><code>na brāhmaṇena kartavyaṃ śūdrasyāpy aurdhvadaihikam |

śūdreṇa vā brāhmaṇasya vinā pāraśavāt kvacit || **[435]**
</code></pre>
<p>pāraśavo vinnāyāṃ śūdrāyāṃ brāhmaṇāj jātaḥ | sa ca brāhmaṇyādiputrāntarābhāve &lsquo;dhikārī | kārṣṇājiniḥ |</p>
<pre><code>putraḥ śiṣyo 'tha vā patnī pitā bhrātā snuṣā guruḥ |

strīhārī dhanahārī ca kuryāt piṇḍodakakriyām ||
</code></pre>
<p>brahmapurāṇam |</p>
<pre><code>brāhmaṇas tv anyavarṇānāṃ na karoti kadācana |

kāmān mohād bhayāl lobhāt kṛtvā tajjātitāṃ vrajet ||

putrāḥ kurvanti viprāya kṣatraviṭśūdrayonayaḥ |

sa tādṛśebhyaḥ putrebhyo na karoti kadācana ||

svamātā kurute teṣāṃ te 'pi tasyāś ca kurvate ||
</code></pre>
<p>smṛtyantaram |</p>
<pre><code>strīṇām amantrakaṃ śrāddhaṃ tathā śūdrāsutasya ca |

prāg dvijāter vratādeśāt te 'pi kuryus tathaiva tat ||
</code></pre>
<p>atha dvyāmuṣyāyaṇādhikāro nirūpyate | tatra yamaḥ |</p>
<pre><code>kuryān mātāmahaśrāddhaṃ niyamāt putrikāsutaḥ |

ubhayor atha saṃbaddhaḥ kuryāt sa ubhayor api ||
</code></pre>
<p>dvividhaḥ putrikāputraḥ | eko mātāmahenaiva saṃbaddho &lsquo;paraḥ pitṛmātāmahābhyām iti | tatra prathamo mātāmahaśrāddhaṃ niyamena kuryāt pitṛśrāddham icchayā | yas tūbhayasaṃbaddhaḥ sa ubhayor niyamena kuryāt | tatra mātāmahaśrāddham ekoddiṣṭaṃ tripuruṣaṃ veti jijñāsāyāṃ kātyāyana āha |</p>
<pre><code>mātāmahasyāputrasya śrāddhādi pitṛvad bhavet |

saṃbandhibāndhavādīnām ekoddiṣṭaṃ tu sarvadā ||
</code></pre>
<p>etac ca dauhitramātraviṣayam aviśeṣāt | na tu putrikāputraviṣayam eva | yasya tu putrikāputrasya mātaiva mātāmahena putratayā parigṛhītā taṃ prati manur āha |</p>
<pre><code>mātuḥ prathamataḥ piṇḍaṃ nirvapet putrikāsutaḥ |

dvitīyaṃ tu pitus tasyās tṛtīyaṃ tu pituḥ pituḥ ||
</code></pre>
<p>yas tu dauhitro na tu putrikāputraḥ kiṃ tu,</p>
<pre><code>akṛtā vā kṛtā vāpi yaṃ vindet sadṛśāt sutam |

pautrī pitāmahas tena dadyāt piṇḍaṃ hared dhanam ||
</code></pre>
<p>iti manuvacanabalān mātāmahadhanādāyī sa niyamena mātāmahaśrāddhaṃ kuryāt | <strong>[436]</strong> yad āha skandaḥ |</p>
<pre><code>śrāddhaṃ mātāmahānāṃ tu avaśyaṃ dhanahāriṇā |

dauhitreṇārthaniṣkṛtyai kartavyaṃ vidhivat sadā||
</code></pre>
<p>atropapattim āha |</p>
<pre><code>malam etan manuṣyāṇāṃ draviṇaṃ yat prakīrtitam |

tad gṛhṇan malam ādatte durbhida jñāninām api ||

ṛṣibhis tasya nirdiṣṭā niṣkṛtiḥ pāvanā parā |

ā dehapatanāt kuryāt tasya piṇḍōdakakriyām || iti |
</code></pre>
<p>yas tu dauhitro na putrikāputro na ca mātāmahasya dhanaṃ gṛhṇāti sa tasyāputrasya śrāddhaṃ kurvan niḥśreyasena yujyate | na punar akuvan pratyavāyī syāt | kṣetrajo &lsquo;pi dvyāmuṣyāyaṇo yaḥ kṣetrikabījibhyāṃ pitṛbhyāṃ saṃbaddhas taṃ prati devala āha |</p>
<pre><code>dvyāmuṣyāyaṇakā dadyur dvābhyāṃ piṇḍodake pṛthak |

dvābhyāṃ deyās tu ṣaṭpiṇḍā eva kurvan na muhyati ||
</code></pre>
<p>dvābhyāṃ pitṛvargābhyām ity arthaḥ | evaṃ brāhmaṇabhojane &lsquo;pi | atrāsamarthaṃ prati baudhāyana āha |</p>
<pre><code>dvipituḥ piṇḍadānaṃ syāt piṇḍaḥ piṇḍo dvināmakaḥ |

dvābhyāṃ deyās trayaḥ piṇḍā evaṃ kurvan na muhyati ||
</code></pre>
<p>atra kramaviśeṣam āha ṛṣyaśṛṅgaḥ |</p>
<pre><code>kṣetrikasya pitus tv ādau dadyāt piṇḍaṃ tathodakam |

paścāt tu yena ye jātās tebhyo dadyāj jalāñjalim ||
</code></pre>
<p>marīciḥ |</p>
<pre><code>sagotro vānyagotro vā yo bhaved vidhavāsutaḥ |

piṇḍaṃ śrāddhavidhānaṃ ca kṣetriṇe prāg vinirvapet ||

bījine ca tataḥ paścāt kṣetrī jīvati cet kvacit |

bījine dadyur ādau ca mṛte paścāt pradīyate ||

ubhau yadi mṛtau syātāṃ bījiny ādau tadā dadet (?) |

kṣetriṇy ādau na dattaṃ ced bījine nopatiṣṭhati ||
</code></pre>
<p>nāradaḥ |</p>
<pre><code>jātā ye tv aniyuktāyām ekena bahubhis tathā |

arikthabhājas te sarve bījinām eva te sutāḥ ||

dadyus te bījine piṇḍaṃ mātā cec chulkato hṛtā |

aśulkopanatāyā te piṇḍadā voḍhur eva te ||
</code></pre>
<p>śulkaṃ mūlyam | <strong>[437]</strong> ṛṣyaśṛṅgaḥ |</p>
<pre><code>strīṇām ādyasya bhartur vai yad gotraṃ tena nirvapet |

yadi tv akṣatayoniḥ syād anyapakṣasamāśritā ||

tadgotreṇa tathā deyaṃ piṇḍaṃ śrāddham tathodakam || 1.217–218 ||
</code></pre>
<p><em>śrāddhasaṃpattihetūna viprāñ ślokatrayeṇāha</em> |</p>
<pre><code>**agryaḥ sarveṣu vedeṣu śrotriyo brahmavid yuvā |**
</code></pre>
<p>**	vedārthavij jyeṣṭhasāmā trimadhus trisuparṇakaḥ || 1.219 ||**</p>
<p>**	svasrīyaṛtvigjāmātṛyājyaśvaśuramātulāḥ |**</p>
<p>**	trinā(ṇā)ciketadauhitraśiṣyasaṃbandhibāndhavāḥ || 1.220 ||**</p>
<p>**	jñānaniṣṭhās taponiṣṭhāḥ pañcāgnir brahmacāriṇaḥ |**</p>
<p>**	pitṛmātṛparāś caiva brāhmaṇāḥ śrāddhasaṃpade || 1.221 ||**</p>
<p>agryo mukhyo &lsquo;dhyetṝṇām, sarveṣu caturṣu vedeṣu | śrotriyo yathāvidhy ekaśākhādhyāyī | brahmavid aupaniṣadapuruṣavit | yuvā madhyavayāḥ | vedārthavid vedavākyārthavit | jyeṣṭhasāmā jyeṣṭhasāmākhyaṃ vrataṃ kṛtvā jyeṣṭhākhyasāmādhyetā | trimadhvākhyaṃ vrataṃ kṛtvā yas tadākhyam eva vedabhāgam adhīte sa trimadhuḥ | evaṃ trisuparṇaḥ | trinā(ṇā)ciketavratapūrvakaṃ tadākhyavedabhāgādhyāyī trinā(ṇā)ciketaḥ | saṃbandhino vaivāhyāḥ | bāndhavā mātāmahaprabhṛtayaḥ | jñānaniṣṭhā adhyātmavidaḥ | karmaniṣṭhā iti pāṭhe vihitānuṣṭhānaparāḥ | evaṃ taponiṣṭhāḥ | sabhyāvasathyau tretā ceti pañcāgnayas tadvān pañcāgniḥ | brahmacāriṇa ity ekasmin bahuvacanaṃ jātyabhiprāyam | anye prasiddhāḥ | ete brāhmaṇā bhojyamānāḥ śrāddhasya saṃpade samṛddhaye bhavanti | atra manuḥ |</p>
<pre><code>śrotriyāyaiva deyāni havyakavyāni dātṛbhiḥ |

arhattamāya viprāya tasmai dattaṃ mahāphalam ||

ekaikam api vidvāṃsaṃ daive pitrye ca bhojayet |

puṣkalaṃ phalam āpnoti nāmantrajñān bahūn api ||

dūrād eva prīkṣeta brāhmaṇaṃ vedapāragam |

tīrthaṃ taddhavyakavyānāṃ pradāne so 'tithiḥ smṛtaḥ ||
</code></pre>
<p>pitṛprabhṛtibahutarapuruṣaprīkṣā dūrāt parīkṣā | tīrthaṃ jalaprāptimārgaḥ | tena <strong>[438]</strong> yathodakaṃ prāpyata evaṃ devapitṛbhis tathāvidhavipramārgeṇa havyakavyāni prāpyante | atithir dātur atyantopakārakaḥ |</p>
<pre><code>sahasraṃ tu sahasrāṇām anṛcāṃ yatra bhuñjate |

ekas tān mantravit prītaḥ sarvān arhati dharmataḥ ||
</code></pre>
<p>sarvān arhati sa eko &lsquo;pi sarvais tulya ity arthaḥ |</p>
<pre><code>jñānaniṣṭhā dvijāḥ kecit taponiṣṭhās tathā pare |

tapaḥsvādhyāyaniṣṭhāś ca karmaniṣṭhās tathaiva ca ||
</code></pre>
<p>niṣṭhā tātparyam |</p>
<pre><code>jñānotkṛṣṭeṣu kavyāni pratiṣṭhāpyāni yatnataḥ |

havyāni ca yathānyāyaṃ sarveṣv eva caturṣv api ||
</code></pre>
<p>caturṣu jñānaniṣṭhādiṣv ity arthaḥ |</p>
<pre><code>vedavidyāvrasnātāñ śrotriyān gṛhamedhinaḥ |

pūjayed dhavyakavyena viparītāṃs tu varjayet ||
</code></pre>
<p>veda eva vidyā vedavidyā | gṛhamedhino gṛhasthāḥ |</p>
<pre><code>eṣa vai prathamaḥ kalpaḥ pradāne havyakavyayoḥ |

anukalpas tv ayaṃ jñeyaḥ sadā sadbhir anuṣṭhitaḥ ||

mātāmahaṃ mātulaṃ vā svasrīyaṃ śvaśuraṃ gurum |

dauhitraṃ viṭpatiṃ bandhum ṛtvigyajyau ca bhojayet ||
</code></pre>
<p>viṭpatir jāmātā |</p>
<pre><code>vratastham api dauhitraṃ śrāddhe yatnena bhojayet |

kutapaṃ cāsanaṃ dadyāt tilaiś cāvakiren mahīm ||

apāvyopahatā paṅktiḥ pāvyate yair dvijottamaiḥ |

tān nibodhata kārtsyena dvijāgryān paṅktipāvanān ||

agryāḥ sarveṣu vedeṣu sarvapravacaneṣu ca |

śrotriyānvayajāś caiva vijñeyāḥ pakṅtipāvanāḥ ||
</code></pre>
<p>procyata ebhir vedārtha iti pravacanāni niruktādīni vedāṅgāni |</p>
<pre><code>trinā(ṇā)ciketaḥ pañcāgnis trisuparṇaḥ ṣaḍaṅgavit |

brahmadeyānusaṃtāno jyeṣṭhasāmaga eva ca ||
</code></pre>
<p>brahmadeyānusaṃtāno brāhmavivāhoḍhāpatyam |</p>
<p><strong>[439]</strong>	vedārthavit pravaktā ca brahmacārī sahasradaḥ |</p>
<pre><code>śatāyuś caiva vijñeyo brāhmaṇaḥ paṅktipāvanaḥ ||
</code></pre>
<p>pravaktā dharmārtham adhyapakaḥ | sahasrado bahupradaḥ | gautamaḥ: &ldquo;śrotriyān vāgrūpavayaḥśīlasaṃpannān&rdquo; — nimantrayetetyanvayaḥ — &ldquo;yuvabhyo dānaṃ prathamam eke pitṛvat&rdquo; | pitṛpitāmahaprapitāmahabrāhmaṇā vṛddhavṛddhataravṛddhatamā ity arthaḥ | vasiṣṭhaḥ: &ldquo;yatīn gṛhasthasādhūn vā pariṇatavayasaḥ sukarmasaṃsthāñ śrotriyān aśiṣyān anantevāsinaḥ | antevāsino naiṣṭhikā[n] brahmacāriṇaḥ śiṣyān api guṇavato bhojayet |</p>
<pre><code>atha cen mantravid yuktaḥ śārīraiḥ paṅktidūṣaṇaiḥ |

aduṣṭaṃ taṃ yamaḥ prāha paṅktipāvana eva saḥ ||&quot;
</code></pre>
<p>śārīraiḥ śvitrādibhiḥ | yamaḥ |</p>
<pre><code>pītasomā virajaso dharmajñāḥ śāntabuddhayaḥ |

vratino niyamasthāś ca ṛtukālābhigāminaḥ ||
</code></pre>
<p>virajaso vītarāgāḥ | vratino niyamasthā brahmacāriṇaḥ saṃyatāḥ |</p>
<pre><code>pañcāgnir apy adhīyāno yajurvedavid eva ca |

bahvṛco yas trisauparṇas trimadhur vāpi yo bhavet ||
</code></pre>
<p>pañcāgnividyā nāma chāndogyopaniṣatpaṭhitavidyā tām adhīyānaḥ |</p>
<pre><code>triṇāciketo virajāś chandogo jyeṣṭhasāmagaḥ |

atharvaśiraso 'dhyetā catvāraḥ paṅktipāvanāḥ ||
</code></pre>
<p>virajā nāma mantraviśeṣaḥ | tadadhyayanād virajāḥ | arharvaśirā nāmātharvavedaikadeśaḥ |</p>
<pre><code>gṛhastho brahmacārī ca yajurvedavid eva ca |

vedavidyāvratasnātā brāhmaṇāḥ paṅktipāvanāḥ ||

mantriṇo niyamasthāś ca ye viprāḥ śrutisaṃgatāḥ |

prāṇihiṃsānivṛttāś ca te dvijāḥ paṅktipāvanāḥ ||
</code></pre>
<p>mantriṇo rudrādimantrābhyāsaratāḥ | śrutisaṃgatāḥ śrutyabhimatāḥ | śrutyarthānuṣṭhāyina ity arthaḥ |</p>
<p><strong>[440]</strong>	satyavantaś ca dhīrāś ca nityadānaratāś ca ye |</p>
<pre><code>maṅgalācārayuktāś ca te dvijāḥ paṅktipavanāḥ ||

agnihotraratāḥ śāntāḥ kṣamāvanto 'nasūyakāḥ |

ye pratigrahaniḥsnehās te dvijāḥ paṅktipāvanāḥ ||
</code></pre>
<p>anasūyakāḥ paiśunyarahitāḥ | kārṣṇājiniḥ |</p>
<pre><code>brahmadeyānusaṃtāno brahmadeyāpradāyakaḥ |

brahmadeyāpatiś caiva brāhmaṇāḥ paṅktipāvanāḥ ||

api syāt sa kule jantur bhojayed yas tu yoginam |

vipraṃ śrāddhe prayatnena tena tṛpyāmahe vayam ||
</code></pre>
<p>viṣṇuḥ: &ldquo;atha paṅktipāvanāḥ | vedāṅgasyāpy ekasya pāragaḥ purāṇetihāsavyākaraṇapārago dharmaśāstrasyāpy ekasya pāragaḥ | tīrthapūto yajñapūtas tapaḥpūtaḥ satyapūto gāyatrījapanirato jāmātā dauhitraś ceti pātraviśeṣeṇa ca yoginaḥ&rdquo; | brahmāṇḍapurāṇāt |</p>
<pre><code>ye tu vṛtte sthitā nityaṃ jñānino dhyāninas tathā |

śikhibhyo dhāturaktebhyas tridaṇḍibhyaś ca dāpayet ||

alābhe dhyānabhikṣūṇāṃ bhojayed brahmacāriṇam |

tadalābhe hy udāsīnaṃ gṛhastham api bhojayet ||
</code></pre>
<p>dhyānayogād vānaprastho &lsquo;tra dhyānaśabdenoktaḥ | bhikṣuḥ pravrajitaḥ | udāsīno rāgādirahitaḥ |</p>
<pre><code>siddhā hi viprarūpeṇa caranti pṛtivīm imām |

tasmād atithim āyātaṃ abhigacchet kṛtāñjaliḥ ||

pūjayed arghyapādyābhyāṃ pādābhyañjanabhojanaiḥ|

urvīṃ sāgaraparyantāṃ divā yogīśvarāḥ sadā ||

nānārūpāś caranty ete prajādharmeṇa yoginaḥ |

tasmād dadyāt sadā śrāddhaṃ viprāyātithaye naraḥ ||
</code></pre>
<p>siddhā viditātmatattvāḥ | prajādharmeṇa prākṛtarūpeṇa |</p>
<pre><code>pipāditāya śrāntāya saṃbuddhāya bubhukṣave |

tasmai satkṛtya dātavyaṃ yajñasya phalam icchatā ||
</code></pre>
<p>saṃbuddhāya vijñānavate |</p>
<p><strong>[441]</strong>	akḷptānnaṃ ghṛṇiklāntaṃ kṛśavṛttim ayācakam |</p>
<pre><code>ekāntaśīlaṃ hrīmantaṃ sadā śrāddeṣu bhojayet ||
</code></pre>
<p>akḷptānnam akḷptabhojanam | ghṛṇiklāntaṃ sūryātapakhinnam |</p>
<pre><code>ṣaḍaṅgaviddhyānayogisarvatantrās tathaiva ca |

yāyāvaraś ca pañcaite vijñeyāḥ paṅktipāvanāḥ ||
</code></pre>
<p>sarvatantraḥ śālīnākhyo gṛhasthaḥ | yāyāvaro gṛhasthaviśeṣaḥ |</p>
<pre><code>śrāddhakalpaṃ paṭhed yas tu sa nityaṃ paṅktipāvanaḥ |

caturdaśānāṃ vidyānām ekasyā api pāragaḥ ||

yathāvad vartamānaś ca sarve te paṅktipāvanāḥ |

ye ca bhāṣyavidaḥ kecid ye ca vyākaraṇe ratāḥ ||

adhīyānāḥ purāṇaṃ ye dharmaśāstram athāpi vā |

puṇyeṣu ye ca tīrtheṣu kṛtasnānāḥ kṛtaśramāḥ ||

makheṣu ye ca sarveṣu bhavanty avabhṛthaplutāḥ |

ye ca satyavratā nityaṃ svadharmaniratāś ca ye ||

akrodhanāḥ kṣāntiparās tañ śrāddheṣu nimantrayet |

pratyāsannam adhīyānaṃ vyatikrāmati yo dvijam ||

bhojane caiva dāne ca hanyāt tripuruṣaṃ kulam ||
</code></pre>
<p>devalaḥ |</p>
<pre><code>jyeṣṭhāśramaniviṣṭaś ca śatāyur jyeṣṭhasāmagaḥ |

agnicit somapaś ceti brāhmaṇaḥ paṅktipāvanaḥ ||
</code></pre>
<p>jyeṣṭhāśramo gṛhasthāśramaḥ | agnicic chākkarāgnicayanakṛt | cayanāntaragrahaṇe somapa ity anarthakaṃ syāt | matsyapurāṇe |</p>
<pre><code>yaś ca vyākurute vedaṃ yaś ca mīmāṃsate 'dhvaram |

sāmasvaravidhijñaś ca paṅktipāvanapāvanāḥ ||

aṣṭavarṣā tu yā dattā śrutaśīlasamanvite |

sā gaurī tatsuto gauraḥ paṅktipāvana eva saḥ ||
</code></pre>
<p>manuḥ |</p>
<pre><code>kiṃ brāhmaṇasya pitaraṃ kiṃ vā pṛcchasi mātaram |

śrutaṃ ced asti vedyaṃ vā tan mātāpitarau smṛtau ||
</code></pre>
<p>yamaḥ |</p>
<pre><code>pañcāgnir vā yajurvedī atharvā brahmaśīrṣakaḥ |

ātmavic cāṅgavic caiva brahmadeyāsutas tathā ||
</code></pre>
<p>yadi yajurvedī pañcāgnividyādhyāyī, ātharvaṇaś ca brahmaśīrṣādhyetā | <strong>[442]</strong> matsyapurāṇāt |</p>
<pre><code>maṇḍalabrāhmaṇajñā ye ye sūktaṃ pauruṣaṃ viduḥ |

tāṃs tu dṛṣṭvā naraḥ kṣiptraṃ sarvapāpaiḥ pramucyate ||
</code></pre>
<p>yamaḥ |</p>
<pre><code>sthavirāṃs tapasvino dāntāñ śiṣṭān vā yadi vetarān |

tān sarvān bhojayec chrāddhe sādhubhiś ca nimantrayet ||

arjayitvā dhanaṃ pūrvaṃ dāruṇaiḥ kṛṣikarmabhiḥ |

bhavet sarvātithiḥ paścāt sa rājan ketanakṣamaḥ ||
</code></pre>
<p>itarān asthavirān ity arthaḥ | ketanaṃ nimantraṇam | atriḥ |</p>
<pre><code>ṣaḍbhyas tu puruṣebhyo 'rvāg aśrāddheyās tu gotriṇaḥ |

ṣaḍbhyas tu parato bhojyāḥ śrāddhe syur gotrajā api ||
</code></pre>
<p>asaṃbhave &lsquo;pi tribhyaḥ parato bhojyāḥ | yad āha gautamaḥ: &ldquo;bhojayed ūrdhvaṃ tribhyo guṇavantam&rdquo; | ṣaḍbhyas tribhya iti sapiṇḍapuruṣasaṃkhyānirdeśaḥ | atriḥ |</p>
<pre><code>pitā pitāmaho bhrātā putro vātha sapiṇḍakaḥ |

na parasparam arghyāḥ syur na śrāddhe ṛtvijas tathā ||

ṛtvikputrādayo 'py ete sakulyā brāhmaṇā dvijāḥ |

vaiśvadeve niyoktavyā yady ete guṇavattarāḥ ||

sagotrā na niyoktavyāḥ striyaś caiva viśeṣataḥ |
</code></pre>
<p>paṅktipāvana ity anuvṛttau vyāsaḥ |</p>
<pre><code>mātāpitror yasya vaṃśyāḥ śrotriyā daśa pūruṣāḥ |

ṛtukālābhigāmī ca dharmapatnīṣu yaḥ sadā ||
</code></pre>
<p>chāgaleyaḥ |</p>
<pre><code>sarvalakṣaṇasaṃyuktair vidyārūpaguṇānvitaiḥ |

puruṣatrayavikhyātaiḥ sarvaṃ śrāddhaṃ prakalpayet ||
</code></pre>
<p>puruṣatrayavikhyātair iti pūrvoktāsaṃbhave | devalaḥ |</p>
<pre><code>ekāṃ śākhāṃ sakalpāṃ vā ṣaḍbhir aṅgair adhītya yaḥ |

ṣaṭkarmanirato vipraḥ śrotriyo nāma dharmavit ||

vedavedāṅgatattvajñaḥ śuddhātmā pāpavarjitaḥ |

śeṣaṃ śrotriyavat prāptaḥ so 'nūcāna iti smṛtaḥ ||

anūcānaguṇopeto yajñasvādhyāyamantravit |

bhrūṇa ity ucyate śiṣṭaiḥ śeṣabhojī jitendriyaḥ ||

vaidikaṃ laukikaṃ caiva sarvaṃ jñānam avāpya yaḥ |

āśramastho vaśī nityam ṛṣikalpaḥ sa ucyate ||
</code></pre>
<p><strong>[443]</strong>	ūrdharetās tapasy ugre rato niyatabhug yataḥ |</p>
<pre><code>śāpānugrahayoḥ śaktaḥ satyasaṃdho bhaved ṛṣiḥ ||

niyataḥ sarvatattvajñaḥ kāmakrodhavivarjitaḥ |

dhyānastho niṣkriyo dāntas tulyamṛtkāñcano muniḥ ||

eṣāṃ paraḥ paraḥ śreṣṭho vidyādyair adhiko 'pi san |

cīrṇavratā guṇair yuktā bhaveyur ye ca karṣakāḥ ||

sāvitrījñāḥ kriyāvantas te rājan ketanakṣamāḥ |

kṣatradharmiṇam apyājau ketayet kulajaṃ dvijam ||

na tv eva vaṇijaṃ tāta śrāddheṣu parikalpayet ||
</code></pre>
<p>vṛddhamanuḥ |</p>
<pre><code>yaś ca vyākurute vācaṃ yaś ca mīmāṃsate 'dhvaram |

ātmakaivalyavic caiva paṅktipāvanapāvanaḥ ||
</code></pre>
<p>yamaḥ |</p>
<pre><code>ṛjur ghṛṇī kṣamī dāntaḥ śāntaḥ satyavrataḥ śuciḥ |

vedajñaḥ sarvaśāstrajña upavāsaparāyaṇaḥ ||
</code></pre>
<p>tathā |</p>
<pre><code>chagogaṃ bhojayec chrāddhe vaiśvadeve ca bahvṛcam |

puṣṭikarmaṇy athādhvaryaṃ śāntikarmaṇy atharvaṇam ||
</code></pre>
<p>āpastambaḥ: &ldquo;tulyaguṇeṣv api vayovṛddhaḥ śreyān | dravyakṛśaś cecchan&rdquo; | matsyapurāṇe |</p>
<pre><code>arthajño vedavin mantrī jñātavaṃśaḥ kulānvitaḥ |

purāṇavettā sarvajñaḥ svādhyāyajapatatparaḥ ||

sivabhaktaḥ pitṛparaḥ sūryabhakto 'tha vaiṣṇavaḥ |

brahmaṇyo yogavic chānto vijitātmātha śīlavān ||
</code></pre>
<p>skandapurāṇe |</p>
<pre><code>kulaśrutābhyāṃ saṃyuktād alubdhas tu viśiṣyate |

tābhyām api ca viprābhyāṃ ciravāsī viśiṣyate ||
</code></pre>
<p>ciravāsī vijñātaśīlo yad vā gurukula cirakliṣṭo bhavatīti tātparyam | āpastambaḥ | &ldquo;bhojayed brāhmaṇān brahmavido yonigotramantrāntevāsyasaṃbandhān guṇahānyā tu pareṣāṃ samuditaḥ sodaryo &lsquo;pi yojayitavyaḥ&rdquo; | yonigotramantrāntevāsitvenāsaṃbandhān pareṣām asaṃbandhināṃ guṇahīnatvena guṇair yuktaḥ sodaryo &lsquo;pi bhojayitavyaḥ | kim uta vyavahitasaṃbandhaḥ || 1.219, 220, 221 ||</p>
<p><em>uktaguṇānām api viprāṇāṃ rogitvādinimittena nindyatvaṃ ślokatrayeṇāha |</em></p>
<pre><code>**rogī hīnātiriktāṅgaḥ kāṇaḥ paunarbhavas tathā |**
</code></pre>
<p>**	avakīrṇī kuṇḍagolau kunakhī śyāvadantakaḥ || 1.222 ||**</p>
<p>**	bhṛtakādhyāpakaḥ klībaḥ kanyādūṣy abhiśastakaḥ |**</p>
<p>**	mitradhruk piśunaḥ somavikrayī parivindakaḥ || 1.223 ||**</p>
<p>**	mātāpitror guros tyāgī kuṇḍāśī vṛṣalātmajaḥ |**</p>
<p>**	parapūrvāpatiḥ stenaḥ karmaduṣṭāś ca ninditāḥ || 1.224 ||**</p>
<p>rogibprabhṛtayo ninditāḥ śrāddhe varjanīyā ity arthaḥ | rogī dīrgharogī | tathā ca brahmapurāṇam |</p>
<pre><code>bhoktuṃ śrāddheṣu nārhanti daivopahatacetasaḥ |

ṣaṇḍho mūkaś ca kunakhī khalvāṭo dantarogavān ||

śyāvadantaḥ pūtināsaś chinnāṅgaś cādhikāṅguliḥ |

galarogī ca gaḍumān sphuṭitāṅgaś ca sajvaraḥ ||

khañjatūparamandāś ca tathānye dīrgharogiṇaḥ |
</code></pre>
<p>hīnāṅga ūnāṅgaḥ saṃkhyātaḥ parimāṇato vā | evam atiriktāṅgaḥ | aṅgam aṅgulyādi | kāṇa ekacakṣuḥ | cakṣur nāṅgaṃ kiṃ tv indriyam | ato hīnāṅgāt kāṇasya pṛthaggrahaṇam | punarbhūḥ punarūḍhā tasyāḥ patis tasyāḥ suto vā paunarbhavaḥ | tattvatas tu suta eva | ata eva hārītaḥ |</p>
<pre><code>svairiṇī ca punarbhūś ca retodhāḥ kāmacāriṇī |

sarvabhakṣā ca vijñeyāḥ pañcaitāḥ śūdrayonayaḥ ||

etāsāṃ yāny apatyāni cotpadyante kadācana |

na tān paṅktiṣu yuñjīta naite paṅktyarhakāḥ smṛtāḥ || iti |
</code></pre>
<p>retodhāḥ kuṇḍamātā | kāmacāriṇī anyapuruṣagāminī | sarvabhakṣā surāpī | avakīrṇinam āha devalaḥ |</p>
<pre><code>gūḍhaliṅgy avakīrṇī syād yaś ca bhagnavratas tathā |
</code></pre>
<p>gūḍhaliṅgī daṇḍādikāśramaliṅgarahitaḥ | bhagnavrato viplutabrahmacaryaḥ | <strong>[445]</strong> yamo py āha |</p>
<pre><code>vratī yaḥ striyam abhyeti so 'vakīrṇī nirucyate |
</code></pre>
<p>vratī brahmacārī | kuṇḍagolakāv āha manuḥ |</p>
<pre><code>paradāreṣu jāyete dvau sutau kuṇḍagolakau |

jīve bhartari kuṇḍaḥ syān mṛte bhartari golakaḥ ||
</code></pre>
<p>kṣetrajasutaviṣayam etat | anyasyābrāhmaṇatvā evāprāptiḥ | kunakhī svabhāvān mṛtanakhaḥ | śyāvadantaḥ svabhāvāt kṛṣṇadantaḥ | bhṛta eva bhṛtako bhṛtakaś cāsāv adhyāpako bhṛtakādhyāpakaḥ | atha vā bhṛtako &lsquo;dhyāpako yasya sa bhṛtakādhyāpakaḥ | atra devalaḥ |</p>
<pre><code>bhṛtakādhyāpako yaś ca bhṛtakādhyāpitaś ca yaḥ |

tāv ubhau patitau viprau svādhyāyakrayavikrayāt ||
</code></pre>
<p>klībaḥ ṣa(pa)ṇḍaḥ | aṅgulyādinā yaḥ kanyāṃ kṣatayoniṃ karoti sa kanyādūṣī kanyādoṣakhāpako vā | aniścitasatyabhāvena pāpakāritayokto &lsquo;bhiśastaḥ | mitradhruṅ mitradrohī | piśunaḥ paradoṣasūcakaḥ | somavikrayī somalatāyāḥ somayāgasya vā vikretā | parivindakaḥ parivettā | atra manuḥ |</p>
<pre><code>dārāgnihotrasaṃyogaṃ kurute yo 'graje sthite |

parivettā sa vijñeyaḥ parivittiḥ sa pūrvajaḥ ||
</code></pre>
<p>śātātapaḥ |</p>
<pre><code>klībe deśāntarasthe ca patite pravraje tathā |

yogaśāstrābhiyukte ca na doṣaḥ privedane ||

pitṛvyaputrān sāpatnān paranārīsutāṃs tathā |

dārāgnihotrasaṃyoge na doṣaḥ parivedane ||
</code></pre>
<p>paranārīsutā dattakādibhrātaraḥ | vasiṣṭhaḥ: &ldquo;aṣṭau daśa dvādaśa vā varṣāṇi jyeṣṭhaṃ bhrātaram aniviṣṭam apratīkṣamāṇaḥ prāyaścittī bhavati&rdquo; | aniviṣṭam akṛtavivāhāgnihotram | tatra ślokau bhavataḥ |</p>
<pre><code>dvādaśaiva tu varṣāṇi jyāyān dharmārthayor gataḥ |

nyāyyaḥ partīkṣituṃ bhrātā śrūyamāṇaḥ punaḥ punaḥ ||

unmattaḥ kilbiṣī kuṣṭhī patitaḥ klība eva ca |

rājayakṣmy āmayāvī nā na nyāyyaḥ syāt pratīkṣitum ||

khaññavāmanakubjeṣu gadgadeṣu jaḍeṣu ca |

jātyandhe badhire mūke na doṣaḥ parivedane || **[446]**
</code></pre>
<p>vṛddhavasiṣṭhaḥ |</p>
<pre><code>agrajaś ca yadānagnir ādadyād anujaḥ katham |

agrajānumataḥ kuryād agnihotraṃ yathāvidhi ||
</code></pre>
<p>etac ca dharmādhikāriṇi jyeṣṭhe &lsquo;gnyādheyam akurvati draṣṭavyam | nānadhikāriṇi | hārītaḥ |</p>
<pre><code>sodarāṇāṃ tu sarveṣāṃ parivettā kathaṃ bhavet |

dārais tu parivedyante nāgnihotreṇa nejyayā ||
</code></pre>
<p>vivāhādhikāriṇānumato &lsquo;pi nodvahed ity arthaḥ | uśanā |</p>
<pre><code>pitā pitāmaho yasya agrajo vātha kasyacit |

tapo'gnihotramantreṣu na doṣaḥ parivedane ||
</code></pre>
<p>yasya pitrādayaḥ santi tasya tadanujñātasya tapo&rsquo;gnihotrādayaḥ parivedanahetavo na bhavantīty arthaḥ | sumantuḥ |</p>
<pre><code>pitur yasya tu nādhānaṃ kathaṃ putras tu kārayet |

agnihotre 'dhikāro 'sti śaṅkhasya vacanaṃ yathā ||
</code></pre>
<p>anujñātasyeti śeṣaḥ |</p>
<pre><code>vyasanāsakticitto vā nāstiko 'py atha vāgrajaḥ |

kanīyān dharmakāmas tu ādhānam atha kārayet ||
</code></pre>
<p>vyasanādinānadhikāritvam upalakṣyate | atas tadanumatenaivādhikārī kanīyān ādadhyā(dhyā)t |</p>
<pre><code>jyeṣṭho bhrātā yadā tiṣṭhed ādhānaṃ naiva kārayet |

anujñātas tu kurvīta śaṅkhasya vacanaṃ yathā ||
</code></pre>
<p>śātātapaḥ |</p>
<pre><code>nāgnayaḥ parivindanti na vedā na tapāṃsi ca |

na ca śrāddhaṃ kaniṣṭhasya yā ca kanyā virūpitā ||
</code></pre>
<p>anadhikṛte jyeṣṭha iti śeṣaḥ | jyeṣṭhe &lsquo;dhikāriṇi śrāddham kurvaty api kaniṣṭhas tu tat kurvan na parividyate | virūpāyāṃ jyeṣṭhāyām anūḍḥāyām api kaniṣṭhāvivāho na doṣāya | yogayājñavalkyaḥ |</p>
<pre><code>āvasathyam anāhṛtya tretāyāṃ yaḥ pravartate |

so 'nāhitāgnir bhavati parivettā tathocyate ||
</code></pre>
<p>āvasathyādhānam apītarādhānavad bhavatīty āha gārgyaḥ |</p>
<p><strong>[447]</strong>	sodarye tiṣṭhati jyeṣṭhe na kuryād dārasaṃgraham |</p>
<pre><code>āvasathyaṃ tathādhānaṃ patitas tu tathā bhavet ||
</code></pre>
<p>brahmagarbhaḥ |</p>
<pre><code>yājanādhyāpanādānair anindyebhyo dhanena ca |

aupāsanaṃ samādadyā(dhyā)t sve kāle parivedayan ||
</code></pre>
<p>prakṛtam ucyate — mātāpitrācāryādīn vinā pātityādinā kāraṇena yas tyajati sa mātrādityāgī | tathā ca manuḥ |</p>
<pre><code>akāraṇāt parityaktā mātāpitror guros tathā |
</code></pre>
<p>gurur atrācāryo na pitā tasya pṛthagupāttatvāt | kuṇḍāśī kuṇḍagolakānnabhojī | tathā ca kuṇḍagolakāv abhidhāyāha manuḥ |</p>
<pre><code>yas tayor annam aśnāti sa kuṇḍāśy ucyate budhaiḥ |
</code></pre>
<p>brahmapurāṇāt |</p>
<pre><code>catuḥṣaṣṭyā palaiḥ śuddhaiḥ kuṇḍaṃ prasthacatuṣṭayam |

bhavet tad yas tu nigiret sa kuṇḍāśī pataty adhaḥ ||
</code></pre>
<p>dharmahīno vṛṣalaḥ | tad āha manuḥ |</p>
<pre><code>vṛṣo hi bhagavān dharmas tasya yaḥ kurute tv alam |

vṛṣalaṃ taṃ vidur devāḥ sarvadharmabahiṣkṛtam ||
</code></pre>
<p>tasyātmajo vṛṣalātmajaḥ | atha vā vṛṣalaḥ śūdraḥ sa ātmajo yasya sa vṛṣalātmajaḥ |</p>
<pre><code>parapūrvā pūrvam anyasmai dattā tasyāḥ patiḥ parapūrvāpatiḥ | stenaś cauraḥ | niṣiddhakarmakāriṇaś ca karmaduṣṭās te coktebhyo 'nye cikitsakadevalakādayaḥ śāstrāntarād avaboddhavyāḥ | atra manuḥ |

ye stenapatitaklībā ye ca nāstikavṛttayaḥ |

tān havyakavyayor viprān anarhān manur abravīt ||
</code></pre>
<p>nāsti daivam itimatimān nāstikaḥ | nāstikaśāstravyākhyānādinibandhanavṛttimāṃs tadvṛttiḥ | yamaḥ |</p>
<pre><code>nāśnanti piśune devā nāśnanty anṛtavādini |

bhāryājitasya nāśnanti yasya copapatir gṛhe ||

na kharair upayātasya na raktāmbaravāsasaḥ |
</code></pre>
<p><strong>[448]</strong>	dvyaṅgulātītakarṇasya pitaro bhuñjate haviḥ ||</p>
<pre><code>ya etair lakṣaṇair yuktās tāṃs tu paṅktyā na nirviśet ||
</code></pre>
<p>śaṅkhaḥ |</p>
<pre><code>anadhyāyeṣv adhīyānāḥ śaucācāravivarjitāḥ |

śūdrānnarasapuṣṭāṅgā brāhmaṇāḥ paṅktidūṣitāḥ ||
</code></pre>
<p>yamaḥ |</p>
<pre><code>caurā vārdhuṣikā duṣṭāḥ parasvānām ca nāśakāḥ |

cāturāśramyabāhyāś ca vijñeyāḥ paṅktidūṣakāḥ ||

ye vyapetāḥ svakarmabhyaḥ stenās te parikīrtitāḥ |

kavyaṃ dadāti yas tebhyas tasya tat pretya naśyati ||

jñānapūrvaṃ tu ye tebhyaḥ prayacchanty alpamedhasaḥ |

purīṣaṃ bhuñjate sarve śataṃ varṣāṇy amutra te ||

tasmād vai dātukāmena daivaṃ śrāddhaṃ ca sarvaśaḥ |

praśāntebhyaḥ pradātavyaṃ nāśāntebhyaḥ kathaṃcana ||
</code></pre>
<p>vāyupurāṇe |</p>
<pre><code>yas tiṣṭhed vāyubhakṣas tu cāturāśramyabāhyataḥ |

ayatir mokṣavādī ca ubhau tau paṅktidūṣakau ||
</code></pre>
<p>mahābhārate |</p>
<pre><code>aparijñātapūrvāś ca gaṇapūrvāś ca bhārata |

putrikāputrapūrvāś ca śrāddhe nārhanti ketanam ||
</code></pre>
<p>ketanaṃ nimantraṇam | gaṇapūrvo gaṇaputraḥ | gaṇo gaṇako maṭhabrāhmaṇādir vā | manuḥ |</p>
<pre><code>na śrāddhe bhojayen mitraṃ dhanaiḥ kāryo 'sya saṃgrahaḥ |

nāriṃ na mitraṃ yām vidyāt taṃ śrāddhe bhojayed dvijam ||
</code></pre>
<p>anyaviprāsaṃbhave sa evāha |</p>
<pre><code>kāmaṃ śrāddhe arcayen mitraṃ nābhirūpam api tv arim |

dviṣatā hi havir bhuktaṃ bhavati pretya niṣphalam ||
</code></pre>
<p>brahmāṇḍapurāṇāt |</p>
<pre><code>nānuyogo 'sti vedānāṃ yo 'nuyuṅkte sa pāpakṛt |

bhoktā vedaphalād bhraśyed dātā dānaphalāt tataḥ ||
</code></pre>
<p>anuyogaḥ parīkṣārthaṃ praśnaḥ kiṃ paṭhatīty evaṃrūpaḥ | kaśyapaḥ |</p>
<pre><code>arīn viśvastahantṝṃś ca vyaṅgān nakṣatrasūcakān |

varjayed brāhmaṇān etān sarvakarmasu yatnataḥ ||

kāṇāḥ kuṣṭhāś ca ṣaṇḍhāś ca tv acarmāṇaḥ kacair vinā |

sarve śrāddhe na yoktavyā miśritā vedapāragaiḥ || **[449]**
</code></pre>
<p>acarmāṇaḥ śipiviṣṭāḥ | kacair vinā khalataya ity arthaḥ | mahābhārate |</p>
<pre><code>avratī kitavaḥ stenaḥ prāṇivikrayiko 'pi vā |

paścāc cet pītavān somaṃ so 'pi ketanam arhati ||
</code></pre>
<p>vratam atra vedavratam | manuḥ |</p>
<pre><code>yāvato grasate piṇḍān havyakavyeṣv amantravit |

tāvato grasate pretya dīpāñ śūlarṣṭyayoguḍān ||
</code></pre>
<p>śūlam ṛṣṭiś cāyudhaviśeṣaḥ | ayoguḍo lohapiṇḍaḥ | devalaḥ: &ldquo;kūṭasākṣipuṃśtvopaghātistrījita-setubhedakatālāvadhāraṇaraṅgopajīvividharmapāṭhakanityayācakaprāyaścittanimittadhūrta-sāhasikamṛgayukitavanāstikapiśunaśaṭhavaṇigdharmipaunarbhavātmambharipukkasisamudra-yāyikṛtyābhicāraśūlamelakavaidyabhṛtakakanyādūṣakakṛtaghnakuhikakrūramitradhrugdattāpa-vyayisamayabhedivāgduṣṭaparuṣakāruśilpikahastyārohāśvabandhakāś ceti varjyāḥ&rdquo; | tālāvadhāraṇas tālavādanājīvī | vidharmapāṭhakāḥ pāṣaṇḍyāgamasya pāṭhakāḥ | pukkasī mṛgavadhajīvī | dattāpavyayī dattāpahartā | aśvabandhako vikrayārtham aśvān yo badhnāti | vasiṣṭhaḥ |</p>
<pre><code>vidvadbhojyāny avidvāṃso yeṣu rāṣṭreṣu bhuñjate |

tāny anāvṛṣṭim icchanti mahad vā jāyate bhayam ||
</code></pre>
<p>hārītaḥ |</p>
<pre><code>api vidyākulair yuktā hīnavṛttā narādhamāḥ |

kṣaudreṣu niratā nityaṃ yātudhānāḥ prakīrtitāḥ ||
</code></pre>
<p>kṣaudreṣu parapīḍākareṣu karmasv ity arthaḥ |</p>
<pre><code>pakṣimīnamṛgaghnā ye sarpakacchapaghātinaḥ |

nānājantuvadhe saktāḥ protkā durbrāhmaṇā hi te ||
</code></pre>
<p>tathā |</p>
<pre><code>śūdrapreṣyo bhṛto rājñā vṛṣalo grāmayājakaḥ |

vadhabandhopajīvī ca ṣaḍ ete brahmabandhavaḥ ||
</code></pre>
<p>yamaḥ |</p>
<pre><code>yasya vedaś ca vedī ca vicchidyete tripauruṣam |

sa vai durbrāhmaṇo nāma yaś ca vai vṛṣalīpatiḥ || **[450]**
</code></pre>
<p>uśanā |</p>
<pre><code>vandhyā tu vṛṣalī jñeyā vṛṣalī tu mṛtaprajā |

aparā vṛṣalī jñeyā kumārī yā rajasvalā ||

yas tv enām udvahet kanyāṃ brāhmaṇo jñānadurbalaḥ |

aśrāddheyam apāṅkteyaṃ taṃ vidyād vṛṣalīpatim ||

datvānuyogenārthāya patitān manur abravīt |

vedavikrayiṇo hy ete naitāñ śrāddheṣu bhojayet ||

asaṃskṛtādhyāpakāś ca bhṛtakādhyāpakāś ca ye |

tamo viśanti te ghoram iti vaivasvato 'bravīt ||
</code></pre>
<p>ata evaite na bhojanīyā ity arthaḥ | manuḥ |</p>
<pre><code>jaṭilaṃ cānadhīyānaṃ durbālaṃ kitavaṃ tathā |

yājayanti ca ye pūgāṃs tāṃś ca śrāddhe vivarjayet ||
</code></pre>
<p>jaṭilo brahmacārī | durbālaḥ khalatiḥ |</p>
<pre><code>cikitsakān devalakān māṃsavikrayiṇas tathā |

vipaṇena ca jīvanti varjyāḥ syur havyakavyayoḥ ||
</code></pre>
<p>cikitsako vṛttyarthaṃ na dharmārtham | devalaḥ |</p>
<pre><code>devakośopajīvī ca nāmnā devalako bhavet |

apāṅkteyaḥ sa vijñeyaḥ sarvakarmasu sarvadā ||
</code></pre>
<p>tathā |</p>
<pre><code>devārcanarato vipro vittārthī vatsaratrayam |

asau devalako nāma havyakavyeṣu garhitaḥ ||
</code></pre>
<p>vipaṇo vaṇijyā | vipaṇajīvitayā pratiṣiddhasyāpi māṃsavikrayiṇaḥ pṛthakpratiṣedho &lsquo;tyantavarjyatvakhyāpanārthaḥ | tenoktaguṇavatāṃ vipaṇajīvinām apy āpady upādeyatvaṃ gamyate | evam anye &lsquo;pi sāmānyataḥ pratiṣedhasiddhau viśeṣapratiṣedhā atyantānupādānārthā veditavyāḥ |</p>
<pre><code>preṣyo grāmasya rājñaś ca kunakhī śyāvadantakaḥ |

pratiroddhā guroś caiva tyaktāgnir vārdhuṣiś tathā ||
</code></pre>
<p>pratiroddhā pratikūlaḥ | tyaktāgniḥ śāstroktatyāgakāraṇam antareṇeti śeṣaḥ | vārdhuṣir niṣiddhavṛddhyupajīvī | niṣedhaś ca yathā |</p>
<pre><code>samarghaṃ dhanam uddhṛtya mahārghaṃ yaḥ prayacchati |

sa vai vārdhuṣiko nāma brahmavādiṣu garhitaḥ ||
</code></pre>
<p><strong>[451]</strong>	yakṣmī ca paśupālaś ca parivettā nirākṛtiḥ |</p>
<pre><code>brahmadviṭ parivittiś ca gaṇābhyantara eva ca ||
</code></pre>
<p>yakṣmī rājayakṣmī | nirākṛtim āha devalaḥ |</p>
<pre><code>adhītya vismṛte vede bhaved vipro nirākṛtiḥ |
</code></pre>
<p>kātyāyanas tv anyathā nirākṛtim āha |</p>
<pre><code>yas tv ādhāyāgnim ālasyād devādīn naibhir iṣṭavān |

nirākartāmarādīnāṃ sa vijñeyo nirākṛtiḥ ||
</code></pre>
<p>brahmadviḍ brāhmaṇadveṣṭā | gaṇābhyantaro gaṇamadhyagaḥ | gaṇo maṭhastho brāhmaṇādiḥ |</p>
<pre><code>kuśīlavo 'vakīrṇī ca vṛṣalīpatir eva ca |

paunarbhavaś ca kāṇaś ca yasya caopapatir gṛhe ||
</code></pre>
<p>kuśīlavo naṭādiḥ | tathā |</p>
<pre><code>brāhmair yaunaiś ca saṃbandhaiḥ saṃyogaṃ patitair gataḥ |
</code></pre>
<p>asya ca patitāt pṛthagupādānaṃ kṛtaprāyaścittasyānugrahārtham | upapātakasaṃyogyanugrahārthaṃ vā |</p>
<pre><code>agāradāhī garadaḥ kuṇḍāśī somavikrayī |

samudrayāyī bandī ca tailikaḥ kūṭakārakaḥ ||
</code></pre>
<p>garado viṣadaḥ | bandī maṅgalapāṭhakaḥ | kūṭakārakas tulāder mānasya sākṣyasya vā kūṭasya kartā |</p>
<pre><code>pitrā vivadamānaś ca kekaro madyapas tathā |

pāparogy abhiśastaś ca dāmbhiko rasavikrayī ||
</code></pre>
<p>kekaro &lsquo;py a(dhya)rdhadṛṣṭiḥ | madyaṃ drākṣārasādi na tu surā | tatpātuḥ patitatvenaiva niṣiddhatvāt | pāparogān āha devalaḥ: &ldquo;unmādas tvagdoṣo rājayakṣmā śvāso madhumeho bhagaṃdaro mahodaram aśmarīty aṣṭau pāparogāḥ&rdquo; | raso viṣaṃ pārad ikṣurasādir vā |</p>
<pre><code>dhanuḥśarāṇāṃ kartā ca yaś cāgredidhiṣūpatiḥ |

mitradhrug dyūtavṛttiś ca putrācāryas tathaiva ca ||
</code></pre>
<p>agredidhiṣūm āha devalaḥ |</p>
<pre><code>jyeṣṭhāyāṃ yady anūḍhāyāṃ kanyāyām uhyate 'nujā |

sā cāgredidhiṣūr jñeyā pūrvā ca didhiṣūr matā || **[452]**
</code></pre>
<p>manus tu didhiṣūpatim anyathāha |</p>
<pre><code>bhrātur mṛtasya bhāryāyāṃ yo 'nurajyeta kāmataḥ |

dharmeṇāpi niyuktāyāṃ sa jñeyo didhiṣūpatiḥ || iti |
</code></pre>
<p>lakṣaṇābhidhānād eva didhiṣūpatir api varjya iti jñeyam |</p>
<pre><code>bhrāmarī gaṇḍamālī ca śvitry atho piśunas tathā |

unmatto 'ndhaś ca varjyāḥ syur vedanindaka eva ca ||
</code></pre>
<p>bhrāmary apasmārī | śvitrī śvetatvak |</p>
<pre><code>hastigo'śvoṣṭradamako nakṣatrair yaś ca jīvati |

pakṣiṇāṃ poṣako yaś ca yuddhācāryas tathaiva ca ||

srotasāṃ bhedakaś caiva teṣāṃ cāvaraṇe ratāḥ |
</code></pre>
<p>sroto jalapravāhas tasya bhedako vidārakaḥ | āvaraṇaṃ setvādinā nirodhaḥ |</p>
<pre><code>gṛhasaṃbījako dūto vṛkṣaropaka eva ca |

śvakrīḍī śyenajīvī ca kanyādūṣaka eva ca ||
</code></pre>
<p>gṛhasaṃbījako gṛhasya kartā | dūtaḥ saṃdhivigrahī | vṛkṣaropako mūlārtham |</p>
<pre><code>hiṃsro vṛṣalavṛttiś ca gaṇānāṃ caiva yājakaḥ |

ācārahīnaḥ klībaś ca nityayācanakas tathā ||
</code></pre>
<p>vṛṣalavṛttir vṛttir yasya sa vṛṣalavṛttiḥ | bahavo militā ekakarmakāriṇo &lsquo;tra gaṇāḥ | pratyekaṃ bahūnāṃ yājakaḥ pūgayājakaḥ | tenāpunaruktatā | klībo &lsquo;nutsāhī |</p>
<pre><code>kṛṣijīvī ślīpadī ca sadbhir nindita eva ca |

aurabhriko māhiṣikaḥ parapūrvāpatis tathā ||
</code></pre>
<p>ślīpadaṃ vyādhiviśeṣaḥ | uktavyatirikto &lsquo;pi sādhuninditaḥ | aurabhriko meṣajīvī | evaṃ māhiṣiko vyabhicāriṇīsuto vā | yathāha devalaḥ |</p>
<pre><code>mahiṣīty ucyate bhāryā sā caiṣa vyabhicāriṇī |

tasyāṃ yo jāyate garbhe sa vai māhiṣikaḥ smṛtaḥ ||

pretanirhārakaś caiva varjanīyaḥ prayatnataḥ |
</code></pre>
<p>pretanirhārako mūlyena, dharmārthaṃ tu na doṣaḥ |</p>
<p><strong>[453]</strong>	etān viharhitācārān apāṅkteyān dvijādhamān |</p>
<pre><code>dvijātipravaro viprān ubhayatra vivarjayet ||
</code></pre>
<p>ubhayatra daive pitrye ca | gautamaḥ: &ldquo;na bhojayet stenapatitanāstikatadvṛttivīrahāgredidhiṣū-didhiṣūpatistrīgrāmayājakājapālotsṛṣṭāgnimadyapakucārakūṭasākṣiprātihārikān | upapatir yasya ca saḥ | kuṇḍāśī sīmavikrayī | agāradāhigaradāvakīrṇigaṇapreṣyāgamyāgāmiparivittiparivettṛ-paryāhitaparyādhātṛtyaktātmadurbālakunakhiśyāvadantapaunarbhavakitavājaparājapreṣya-prātirūpikaśūdrāpatinirākṛtikilāsikusīdivaṇikśilpopajīvijyāvāditratālanṛtyagītaśīlān | pitrā vā kāmena vibhaktān | śiṣyāṃś caike sagotrāṃś ca vīrahā brāhmaṇetarapuruṣahā ca&rdquo; | brahmahā ca patitatvenaiva gṛhītaḥ | patiśabdo &lsquo;gredidhiṣūdidhiṣūśabdābhyāṃ pratyekaṃ saṃbadhyate | yājakaśabdaś ca strīgrāmaśabdābhyāṃ pratyekaṃ saṃbadhyate | yājakaśabdaś ca strīgrāmaśabdābhyāṃ pratyekaṃ saṃbadhyate | kucāraḥ kutsitācāraḥ | prātihārika aindrajālikaḥ | upapatiṃ na bhojayet | upapatir yasya sa upapatis taṃ cety arthaḥ | paryāhitaparyādhātārāv āha laugākṣiḥ |</p>
<pre><code>sodarye tiṣṭhati jyeṣṭhe yo 'gnyādhānaṃ karoti hi |

tayoḥ paryāhito jyeṣṭhaḥ paryādhātā kaniṣṭhakaḥ ||
</code></pre>
<p>tyaktātmā sāhasikaḥ | prātirūpikaḥ kūṭatulādimānavyavahārī, prakārāntareṇa vā pratārakaḥ | kilāsī kuṣṭhī, bhūmihartā vā | kusīdī kutsitavṛddhyupajīvī | jyāśīlo dhanurvidyopajīvī | evaṃ vāditrādiśīlāḥ | sagotrāḥ sapiṇḍāḥ | śaṅkhasikhitau: &ldquo;anṛtavāk taskaro rājadviṣṭo bhṛtyo vṛkṣaropakavṛttir garado &lsquo;gnido māhiṣikaś chāgalikaḥ śūdropādhyāyo bandī ghāṇṭiko devalakaḥ purohito nakṣatrādeśavṛttir brahmapuruṣo &lsquo;patyavikrayī kitavaḥ kūṭakārakamānuṣapaśuvikrayiṇaś cety apāṅkteyāḥ&rdquo; | hārītaḥ: **[454] **&ldquo;cikitsakavṛṣalapreṣya-kārukakitavaśvakrīḍakaśakunijīvimīnaghātakāveṣṭakapuṃścalivārdhukṣikāhituṇḍikapratyavasita-bhṛtakādhyāpakabhṛtakādhyāpitamelakasūcakāniyāmakakuśīlavādīn daive pitrye ca varjayet&rdquo; | manuḥ |</p>
<pre><code>somavikrayiṇe viṣṭhā bhiṣaje pūyaśoṇitam |

apratiṣṭhaṃ vārdhuṣike naṣṭaṃ devalake bhavet ||

yatu vāṇijake dattaṃ neha nāmutra tad bhavet |

bhasmnīva hutaṃ havyaṃ tathā paurnarbhave dvije ||

itareṣu tv apāṅktyeṣu yathoddiṣṭeṣv asādhuṣu |

medo'sṛṅmāṃsamajjāsti vadanty annaṃ manīṣiṇaḥ ||

apāṅktyo yāvataḥ pāṅktyān bhuñjānān anupaśyati |

tāvatāṃ na phalaṃ tatra dātā prāpnoti bāliśaḥ ||

yāvataḥ saṃspṛśed aṅgair brāhmaṇāñ śūdrayājakaḥ |

tāvatāṃ na bhaved dātuḥ phalaṃ dānasya paurtikam ||

vīkṣyāndho navateḥ kāṇaḥ ṣaṣṭeḥ śvitrī śatasya tu |

pāparogī sahasrasya dātur nāśayate phalam ||
</code></pre>
<p>vīkṣyāndha iti yogyatātra vivakṣitā | tataś ca yatra pradeśe &lsquo;vasthitaś cakṣuṣmān viprān bhuñjānān avalokayituṃ kṣamas tatra pradeśe &lsquo;vasthito vāndho navater viprāṇāṃ bhojanaphalaṃ nāśayatīty arthaḥ | vāyupurāṇe |</p>
<pre><code>anāśramī tapas tepe taṃ vipraṃ na nimantrayet |

aupapattis tathā śākyo nāstiko vedanindakaḥ ||

dhyāninaṃ ye ca nindanti sarve te paṅktidūṣakāḥ ||
</code></pre>
<p>aupapattir aupapattikaḥ śuṣkatārkikaḥ śākyasāhacaryāt | āgamānusāratārkikaḥ praśasta eva |</p>
<pre><code>vṛthāmuṇḍāś ca jaṭilāḥ sarve kāpaṭikās tathā |

nirghṛṇān bhinnavṛttāṃś ca sarvāñ śrāddhe vivarjayet ||

prāha vedān vedabhṛto vedān yaś copajīvati |

ubhau tau nārhataḥ śrāddhaṃ putrikāpatir eva ca ||
</code></pre>
<p>vedabhṛto vedaprāptaye parikrītaḥ | vedopajīvanaṃ vārādhyayanādi |</p>
<pre><code>vṛthā dārāṃśca yo gacched yājayec cāvṛto 'dhvare |

nārhatas tāv api śrāddhaṃ dvijo yaś caiva nāstikaḥ ||
</code></pre>
<p><strong>[455]</strong>	ātmārthaṃ yaḥ paced annaṃ na devātithikāraṇāt |</p>
<pre><code>nārhaty asāv api śrāddhaṃ patito brahmarākṣasaḥ ||
</code></pre>
<p>hārītaḥ |</p>
<pre><code>svakulaṃ pṛṣṭhataḥ kṛtvā yo vai parakulaṃ vrajet |

tena duścaritenāsau kāṇḍapṛṣṭho na saṃśayaḥ ||
</code></pre>
<p>brahmapurāṇe |</p>
<pre><code>kṛtaghnān nāstikān stabdhān mlecchadeśanivāsinaḥ |

triśaṅkubarbarān āndhrān bakān draviḍakuṅkuṇān ||

karṇāṭakāṃś ca bāhlīkān kaliṅgāṃś ca vivarjayet ||
</code></pre>
<p>skandapurāṇe |</p>
<pre><code>īśvara uvāca |

śrāddhaṃ parīkṣya dātavyam ity eṣā vaidikī śrutiḥ |

parīkṣaṇāc ca rambhoru ārjavaṃ guṇavattaram ||

aparīkṣya tu yo dadyāc chrāddham ārjavam āsthitaḥ |

tasya tuṣyanti pitaro devatāś ca na saṃśayaḥ || 1.222, 223, 224 ||

**nimantrayeta pūrvedyur brāhmaṇān ātmavāñ śuciḥ |**
</code></pre>
<p>śrāddhadināc ca pūrvedyur brāhmaṇān paṅktipāvanān | tadabhāve mātāmahādīn | ātmavān vijitendriyaḥ | śuciḥ prayato nimantrayeta | apratyākhyeyo niyogo nimantraṇam | devalaḥ |</p>
<pre><code>akruddho nibhṛtaḥ svasthaḥ śraddhāvān atvaraḥ śuciḥ |

samāhitamanāś cātra kriyāyām asakṛt sadā ||
</code></pre>
<p>nibhṛto mandabhāṣī | svasthaḥ prakṛtisthaḥ | samāhitamanās tatparaḥ |</p>
<pre><code>śvaḥ kartāsmīti niścitya dātā viprān nimantrayet |

nirāmiṣaṃ sakṛd bhuktvā sarvabhuktajane gṛhe ||

asaṃbhave paredyur vā brāhmaṇāṃs tān nimantrayet |

ajñātīn asamānārthān ayugmān ātmaśaktitaḥ ||
</code></pre>
<p>asaṃbhave pūrvedyur nimantraṇāsaṃbhave | tadaharnimantraṇapakṣe &lsquo;pi pūrvedyus tyaktastrīsaṅgā eva nimantraṇīyāḥ | atra mārkaṇḍeyaḥ |</p>
<pre><code>nimantrayeta pūrvedyuḥ pūrvoktān dvijasattamān |

aprāptau taddine vāpi hitvā yoṣitprasaṅginam ||

bhikṣārtham āgatān viprān kāle saṃyamino yatīn |

bhojayet praṇipātādyaiḥ prasādya yatamānasaḥ || **[456]**
</code></pre>
<p>saṃyamino brahmacāriṇaḥ | pracetāḥ |</p>
<pre><code>savarṇaṃ preṣayed āptaṃ dvijānām upamantraṇe |
</code></pre>
<p>svayaṃnimantraṇāsāmarthya etat |</p>
<pre><code>kṛtāpasavyaḥ pūrvedyuḥ pūrvān pitṝn nimantrayet |

bhavadbhiḥ pitṛkāryaṃ naḥ saṃpādyaṃ ca prasīdatha(ta) ||

savyena vaiśvadevārthaṃ praṇipatya nimantrayet ||
</code></pre>
<p>manus tu vaiśvadevikabrāhmaṇānāṃ pūrvaṃ nimantraṇam icchati | yad āha |</p>
<pre><code>daivādyantaṃ yadīheta pitrādyantaṃ na tad bhavet |

pitrādyantaṃ tv īhamānaḥ kṣipraṃ naśyati sānvayaḥ || iti |
</code></pre>
<p>tataś ca vikalpaḥ | yamaḥ |</p>
<pre><code>jātikriyāvabodhādyair guṇair yuktān alolupān |

prārthayeta pradoṣānte bhuktān āśayitān dvijān ||

sarvāyāsavinirmuktaiḥ kāmakrodhavivarjitaiḥ |

bhavdbhir bhavitavyaṃ naḥ śvobhūte śrāddhakarmaṇi ||

te taṃ tathety avighnena yātīyaṃ rajanī yadi |

yathāśrutaṃ pratīkṣerañ śrāddhakālam atandritaḥ ||
</code></pre>
<p>te tatheti brūyur iti śeṣaḥ | matsyapurāṇe |</p>
<pre><code>dakṣiṇaṃ jānum ālabhya tvaṃ māyādya nimantritaḥ |

evaṃ nimantrya niyamāñ śrāvayet paitṛkān budhaḥ ||

akrodhanaiḥ śaucaparaiḥ satataṃ brahmacāribhiḥ |

bhavitavyaṃ bhavadbhiś ca mayā ca śrāddhakarmaṇi ||
</code></pre>
<p>varāhapurāṇe |</p>
<pre><code>vastraśaucādi kartavyaṃ śvaḥ kartāsmīti jānatā |

sthānopalepanaṃ bhūmiṃ kṛtvā viprān nimantrayet ||

dantakāṣṭhaṃ ca visṛjed brahmacārī śucir bhavet ||

**taiś cāpi saṃyatair bhāvyaṃ manovākkāyakarmabhiḥ || 1.225 ||**
</code></pre>
<p>tair nimantritaiḥ saṃyatamanovākkāyavyāpārair bhavitavyam | cakarāt kartrāpi bhavitavyam | manuḥ |</p>
<pre><code>nimantrito dvijaḥ pitrye niyatātmā bhavet sadā |

na ca chandāṃsy adhīyīta yasya śrāddhaṃ ca tad bhavet || **[457]**
</code></pre>
<p>devalaḥ |</p>
<pre><code>pūrvaṃ nimantrito 'nyasya yati kuryāt pratigraham |

bhuktāhāro 'pi vā bhuṅkte sukṛtaṃ tasya naśyati ||
</code></pre>
<p>manuḥ |</p>
<pre><code>ketitas tu yathānyāsaṃ havyakavye dvijottamaḥ |

kathaṃcid apy atikrāman pāpaḥ sūkaratāṃ vrajet ||
</code></pre>
<p>aṅgīkṛtanimantraṇasyaitat | āpastambaḥ: &ldquo;ārabdhe cābhojanam ā samāpanāt&rdquo; | yamaḥ |</p>
<pre><code>ketanaṃ kārayitvāpi yo 'tipātayate dvijaḥ |

brahmahatyām avāpnoti śūdrayonau ca jāyate ||
</code></pre>
<p>nimantrya brāhmaṇam atipatayate &lsquo;tikrāmati taṃ na bhojyata iti yāvat |</p>
<pre><code>āmantritas tu yaḥ śrāddhe tv anyasya kurute kṣaṇam |

saṃvatsarakrtaṃ puṇyaṃ tasya naśyati durmateḥ ||

āmantrya brāhmaṇaṃ yas tu yathānyāyaṃ na pūjayet |

atikṛcchrāsu ghorāsu tiryagyoniṣu jāyate ||
</code></pre>
<p>hārītaḥ |</p>
<pre><code>daive vā yadi vā pitrye nimantrya brāhmaṇaṃ yadi |

tarpayen na yathānyāyaṃ sa tat tasya phalaṃ haret ||

prasādād vismṛtaṃ jñātvā prasādyainaṃ prayatnataḥ |

tarpayitvā viśeṣeṇa sarvaṃ tat phalam āpnuyāt ||
</code></pre>
<p>manuḥ |</p>
<pre><code>nimantritas tu yaḥ śrāddhe vṛṣalyā saha modate |

dātur yad duṣkṛtaṃ kiṃcit tat sarvaṃ pratipadyate ||
</code></pre>
<p>vṛṣalī śūdrā | manuḥ |</p>
<pre><code>daivapūrvaṃ tu yac chrāddham adaivaṃ vāpi yad bhavet |

brahmacārī bhavet tatra bhuktvā śrāddham tu naityakam ||
</code></pre>
<p>kātyāyanaḥ : &ldquo;tadahaḥ śucir akrodhano &lsquo;tvarito &lsquo;pramattaḥ satyavādī syāt | maithunaśramasvādhyāyān varjayet | āvāhanādi vāgyata ā upasparśanāt | āmantritaś caivam&rdquo; | upasparśanam ācamanaṃ karmaṇo &lsquo;nte tatparyantaṃ vācaṃyamaḥ syād ity arthaḥ | vṛddhaśātātapaḥ |</p>
<pre><code>śuddhyarthaṃ prātar utthāya bhakṣayed dantadhāvanam |
</code></pre>
<p>etac ca bhoktur na dātuḥ, &ldquo;klinnadantaḥ pitṝn yajeta&rdquo; it śruteḥ | hārītaḥ: &ldquo;atha śvobhūte dakṣiṇāpravaṇāṃ diśaṃ gatvā dakṣiṇāpraṇatān samūlān <strong>[458]</strong> darbhān āharet | aparigṛhītās cāpaḥ | kṛtaveśvakarmāṇaḥ sastrībālavṛddhāḥ surabhisnātāḥ śucivāsasaḥ syuḥ&rdquo; | surabhisnātāḥ sugandhitailādidravyasnātāḥ | yamaḥ |</p>
<pre><code>samūlas tu bhaved darbhaḥ pitṝṇāṃ śrāddhakarmaṇi |

mūlena lokāñ jayati śakrasya tu mahātmanaḥ ||

rakṣanti darbhā asurāṃs tilā rakṣanti rākṣasān |

vedavid rakṣati tv annaṃ yataye dattam akṣayam ||
</code></pre>
<p>brahmapurāṇe |</p>
<pre><code>haritā vai sapiñjūlāḥ snigdhāḥ puṣṭāḥ samantataḥ |

ratnimātrāḥ pramāṇena pitṛtīrthena saṃskṛtāḥ ||
</code></pre>
<p>sapiñjūlā acchinnaprāntāḥ | baddhamuṣṭiḥ karo ratniḥ | saṃskṛtāḥ parāmṛṣṭāḥ |</p>
<pre><code>tathā śyāmākanīvāradūrvāś ca samudāhṛtāḥ |
</code></pre>
<p>kuśābhāva iti draṣṭavyam | tathā ca viṣṇuḥ: &ldquo;kuśābhāve kuśasthāne kāśadūrvāś ca dadyāt&rdquo; | gobhilaḥ: &ldquo;bahir upamūlalūnaṃ pitṛbhyas teṣām alābhe śūkatṛṇaśarasūryasutanalaṣaṇḍha(ṇḍa)varjaṃ sarvatṛṇāni&rdquo; | śukatṛṇaṃ śūkadhānyatṛṇam | kātyāyanaḥ |</p>
<pre><code>haritā yajñiyā darbhāḥ pītakāḥ pañcapajñiyāḥ|

samūlāḥ pitṛdai(de)vatyāḥ kalmāṣā vaiśvadevikāḥ ||

piṇḍārthaṃ saṃbhṛtāḥ syur ye tarpaṇārthaṃ tathaiva ca |

dhṛtaikatas tu viṇmūtre teṣāṃ tyāgo vidhīyate ||
</code></pre>
<p>purāṇāt |</p>
<pre><code>tarpaṇādīna kāryāṇi pitṝṇāṃ yāni kānicit |

tāni syur dviguṇair darbhaiḥ saṃstarārthaṃ viśeṣataḥ ||

sapiṇḍīkaraṇaṃ yāvad ṛjudarbhaiḥ pitṛkriyā |

sapiṇḍīkaraṇād ūrdhvaṃ dviguṇair vidhivad bhavet ||
</code></pre>
<p>kuśagrahaṇamantraḥ |</p>
<pre><code>viriñcinā sahotpanna parameṣṭhin nisargaja |

nuda pāpāni sarvāṇi bhava svastikaro mama || **[459]**
</code></pre>
<p>iti kuśāḥ | atha prokṣaṇam | tatra vṛddhaśātātapaḥ |</p>
<pre><code>bahir ācamya nadyādau sodakaś ca susaṃyataḥ |

āharet prokṣaṇaṃ prājño naikajātir na cāvrataḥ ||

śaivalatṛṇaparṇādyair asaṃskārāmbubhājanaiḥ |

saikatāvastratoyādyair na kuryāt prokṣaṇaṃ budhaḥ ||
</code></pre>
<p>ekajātiḥ śūdraḥ | śaivalādibhir yuktair asaṃskṛtabhājanaiḥ | saikatāntargatair vastrādinirgataiś ca jalair na pokṣayed ity arthaḥ | āpastambaḥ |</p>
<pre><code>nālikābhinnapātreṇa kāṃśyapātreṇa caiva hi |

pāṇyaṅgaphalajenāpi kuryān nābhyukṣaṇaṃ budhaḥ ||
</code></pre>
<p>nālikā veṇumayī | bhinnapātraṃ yan mṛnmayam | prāṇyaṅgajaṃ śaṅkhaśuktyādi | phalajaṃ nārikelabilvādimayam |</p>
<pre><code>gṛhe vā samyag ācāntaḥ kṛtvā svarṇodakaṃ budhaḥ |

nādhovastraikadeśena śuddhyartham ap āharet ||

yady ānītaṃ tu savyena prokṣayed dakṣiṇena tu |

āgneyaṃ prathamaṃ proktaṃ viprahastād dvitīyakam ||

tṛtīyam udakashtānāc caturthaṃ maṇikāt smṛtam ||
</code></pre>
<p>agniyuktabhājanastham āgneyam | maṇika udapātram | pracetāḥ |</p>
<pre><code>saṃgṛhyābhyukṣaṇaṃ yāyāt sopānatko gṛhaṃ prati |

tad amuktvā gṛhaṃ prāpya ācāmet paricārakāt ||

abhyukṣaṇodapātraṃ tu na tāvat sthāpyate kvacit |

yāvan nācamanaṃ dattaṃ prokṣitā na galantikā ||
</code></pre>
<p>galantikā vādhdhānī | viṣṇuḥ: &ldquo;na naktaṃ gṛhītena śrāddhakarma kuryād udakena&rdquo; | brahmāṇḍapurāṇe |</p>
<pre><code>durgandhi phenilaṃ varjyaṃ tathā vai palvalodakam |

nāpnuyād yatra gaus tṛptiṃ naktaṃ yac caiva gṛhyate ||
</code></pre>
<p>iti prokṣaṇam | atha vaiśvadevādiḥ | tatra laugākṣiḥ |</p>
<pre><code>pitrarthaṃ nirvapet pākaṃ vaiśvadevārtham eva ca |

vaiśvadevaṃ na pitrarthaṃ na dārśaṃ vaiśvadevikam || **[460]**
</code></pre>
<p>devayajñārthaṃ vaiśvadevam | darśaśrāddhaṃ dārśam | etac ca śrāddhamātropalakṣaṇārtham | paiṭhīnasiḥ |</p>
<pre><code>pitṛpākaṃ samuddhṛtya vaisvadevaṃ karoti yaḥ |

āsuraṃ tad bhavec chrāddhaṃ pitṝṇāṃ nopatiṣṭhati ||
</code></pre>
<p>laugākṣiḥ |</p>
<pre><code>pakṣāntakarma nirvartya vaiśvadevaṃ ca sāgnikaḥ |

piṇḍayajñaḥ tataḥ kuryāt tato 'nvāhāryakaṃ budhaḥ ||
</code></pre>
<p>pakṣāntakarmāgnyanvādhānam | anvāhāryakaṃ darśaśrāddham |</p>
<pre><code>akṛte vaiśvadeve tu sthālīpākaḥ prakīrtitaḥ |

anyatra piṇḍayajñāt tu so 'parāhṇe vidhīyate ||
</code></pre>
<p>piṇḍayajñasthālīpākāt prāg vaiśvadevaḥ kārya ity arthaḥ | bhaviṣyatpurāṇe tv anyakramaḥ |</p>
<pre><code>kṛtvā śrāddhaṃ mahābāho brāhmaṇāṃś ca visṛjya ca |

vaiśvadevādikaṃ karma tataḥ kuryāt narādhipa || iti |
</code></pre>
<p>tathā |</p>
<pre><code>pitṝn saṃtarpya vidhivad baliṃ dadyād vidhānataḥ |

vaiśvadevaṃ tataḥ kuryāt kṛtvā brāhmaṇavācanam ||

ye agnidagdhā mantreṇa bhūmau yan nikṣiped budhaḥ |

jānīhi tad baliṃ vīra śrāddhakarmaṇi nityadā ||
</code></pre>
<p>evaṃ vaiśvadevasya trayaḥ kālāḥ | ekaḥ pākāntaro &lsquo;paro balidānānantaraḥ śrāddhasamāptyanantaras tṛtīyaḥ | athāparetikartavyatā | tatra purāṇam |</p>
<pre><code>bhūmiḥ śrāddhe pañcagavyair liptā śodhyā tatholmukaiḥ |

gauramṛttikayā channā prakīrṇatilasarṣapā ||
</code></pre>
<p>uśanā: &ldquo;gomayodakair bhūmibhājanabhāṇḍaśaucaṃ kuryāt&rdquo; | devalaḥ |</p>
<pre><code>tathaiva yantrito dātā prātaḥ snātvā sahāmbaraḥ |

ārabheta navaiḥ pātrair annārambhaṃ ca bāndhavaiḥ ||
</code></pre>
<p><strong>[461]</strong>	tilān avakiret tatra sarvato vāsayed ajān |</p>
<pre><code>asuropahataṃ sarvaṃ tilaiḥ śudhyaty ajena ca ||

tato 'nnaṃ bahusaṃskāraṃ naikavyañjanabhakṣyavat |

coṣyapeyasamṛddhaṃ ca yathāśakti prakalpayet ||

tato nivṛte madhyāhne luptalomanakhān dvijān |

abhigamya yathāmārgaṃ prayacched dantadhāvanam ||

tailam udvartanaṃ snānaṃ snānīyaṃ ca pṛthagvidham |

pātrair audumbarair dadyād vaiśvadevakapūrvakam ||

tataḥ snātvā nivṛttebhyaḥ pratyutthāya kṛtāñjaliḥ |

pādyam ācamanīyaṃ ca saṃprayacched yathākramam ||
</code></pre>
<p>audumbaraṃ tāmram | viśnuḥ |</p>
<pre><code>snāto 'dhikārī bhavati daive pitrye ca karmaṇi |

pavitrāṇāṃ tathā japye dāne ca vidhicodite ||
</code></pre>
<p>vṛddhavasiṣṭhaḥ |</p>
<pre><code>japahomopavaseṣu dhautavastraḥ sadā bhavet |

alaṃkṛtaśucir maunī śrāddhādau vijitendriyaḥ ||
</code></pre>
<p>pracetāḥ: &ldquo;śrāddhakṛc chuklavāsāḥ syāt&rdquo; | kaṣayaraktapratiṣedham āha baudhāyanaḥ |</p>
<pre><code>kāṣāyavāsāḥ kurute japahomapratigrahān |

na tad devagamaṃ bhavati havyakavyeṣv atho haviḥ ||
</code></pre>
<p>yogayājñavalkyaḥ |</p>
<pre><code>jape home tathā dāne daive pitrye ca karmaṇi |

badhnīyān nāsurīṃ kakṣyāṃ śeṣe kāle yathecchayā ||

paridhānād bahiḥ kakṣyā nibaddhā hy āsurī bhavet ||
</code></pre>
<p>bhṛguḥ |</p>
<pre><code>nagnaḥ syān malavadvāsā nagnaḥ kaupīnakevalaḥ |

dvikakṣyo 'nuttarīyaś ca akakṣo 'vastra eva ca ||

nagnaḥ kāṣāyavāsāḥ syān nagnaś cārdhapaṭaḥ smṛtaḥ ||
</code></pre>
<p>śātātapaḥ |</p>
<pre><code>ekavastro na bhuñjīta na kuryād devatārcanam |

na cārcayed dvijān nagnaḥ kuryād evaṃvidho naraḥ ||

savyād aṃsāt paribhraṣṭaṃ kathaṃcid vivṛtāmbaram |

ekavastraṃ tu taṃ vidyād daive pitrye ca varjayet || **[462]**
</code></pre>
<p>vṛddhamanuḥ |</p>
<pre><code>savyaṃdhautena kartavyāḥ kriyā dharmyā vipaścitā |

na tu nejakadhautena nāhatena ca karhicit ||
</code></pre>
<p>ahatam āha kaśyapaḥ |</p>
<pre><code>ahataṃ yantranirmuktam uktaṃ vāsaḥ svayaṃbhuvā |

śastaṃ tan māṅgalikyeṣu tāvat kālaṃ na sarvadā ||
</code></pre>
<p>māṅgalikyaṃ vivāhādi | tato &lsquo;nyatra sakṛt prakṣālitam ahatam ity āha pracetāḥ |</p>
<pre><code>īṣaddhautaṃ navaṃ śvetaṃ sadaśaṃ yan na dhāritam |

ahataṃ tad vijānīyāt sarvakarmasu pāvanam ||
</code></pre>
<p>vyāsaḥ |</p>
<pre><code>acchinnāgraṃ ca yad vastraṃ mṛdā prakṣālitaṃ ca yat |

ahataṃ dhāturaktaṃ tat pavitram iti vai sthitiḥ ||
</code></pre>
<p>śāṭyāyaniḥ |</p>
<pre><code>tataḥ sūryam upasthāya samyag ācamya ca svayam |

abhyukṣaṇaṃ samādāya saṃyatātmā gṛhaṃ vrajet ||

sopānatkaḥ sadarbhaś ca sapātraḥ sadaśottaraḥ ||
</code></pre>
<p>sadaśam uttaram uttarīyaṃ yasya sa sadaśottaraḥ | sūryopasthānaṃ brahmayajñādyupalakṣaṇārtham | yogayājñavalkyaḥ |</p>
<pre><code>tenodakena pātrāṇi prokṣyācamya punar gṛhe |

pātrād virahitaṃ toyam uddhṛtaṃ savyapāṇinā ||

na tena prokṣaṇaṃ kuryād vastranirṇejanena ca ||
</code></pre>
<p>brahmāṇḍapurāṇe |</p>
<pre><code>nāprokṣitaṃ spṛśet kiṃcid daive pitrye ca vā punaḥ |

uttareṇāhared vedyā dakṣiṇena visarjayet ||
</code></pre>
<p>vediḥ śrāddhabhūmiḥ | gobhilaḥ |</p>
<pre><code>dānam ācamanaṃ homaṃ bhojanaṃ devatārcanam |

prauḍhapādo na kurvīta svādhyāyaṃ pitṛtarpaṇam ||

āsanārūḍhapādo yo jānvor vā jaṅghayos tathā |

kṛtāvasikthiko yas tu prauḍhapādaḥ sa ucyate ||
</code></pre>
<p>baudhāyanaḥ: &ldquo;nābher adhaḥ karasparśaṃ karmayukto vivarjayet&rdquo; | tathā |</p>
<pre><code>saṃdhyayor ubhayor japye bhojane dantadhāvane |

pitṛkārye ca daive ca tathā mūtrapurīṣayoḥ ||

gurūṇāṃ saṃnidhau dāne yoge caiva viseṣataḥ |

eteṣu maunam ātiṣṭhet svargam āpnoti mānavaḥ || **[463]**
</code></pre>
<p>yogayājñavalkyaḥ |</p>
<pre><code>yadi vāgyamalopaḥ syāj japyādiṣu kathaṃcana |

vyāhared vaiṣṇavaṃ mantraṃ smared vā viṣṇum avyayam ||
</code></pre>
<p>mārkaṇḍeyaḥ |</p>
<pre><code>ahnaḥ ṣaṭsu muhūrteṣu gateṣu tv atha tān dvijān |

pratyekaṃ preṣayet preṣyaṃ snānārthaṃ cāmalodakam ||

snātaḥ snātān samāhūtān svāgatenārcayet pṛthak |

sthitān deśe vivikte tu prakīrṇatilabarhiṣi || 1.225 ||

**aparāhṇe samabhyarcya svāgatenāgatān dvijān |**
</code></pre>
<p>**	pavitrapāṇir ācāntān āsaneṣūpaveśayet || 1.226 ||**</p>
<p>**	yugmān daive yathāśakti pitrye &lsquo;yugmāṃs tathaiva ca |**</p>
<p>**	pariśrite śucau deśe dakṣiṇāpravaṇe tathā || 1.227 ||**</p>
<p>**	dvau daive prāk tu pitrye trīn udag ekaikam eva vā |**</p>
<p>tān nimantritān āgatān viprān aparāhṇe &lsquo;hano &lsquo;parabhāge svāgatena svāgatavākyena pūjitān ācāntāñ śucau śuddhe pariśrite kāṇḍapaṭādinā parivṛte dakṣiṇataḥ kramanimne pradeśe daive vaiśvadevike yathāśakti yugmān prāṅmukhān pitrye pitṛkārye yathāśaktyā vā | ayugmān iti pāṭhaḥ | ayugmān udaṅmukhān āsaneṣu pavitrapāṇir upaveśayet | atha vā dvāv eva vaiśvadeve trīn eva pitrye | yad vobhayatraikaikam | dvicaturādisaṃkhyākā yugmāḥ | ekatrapañcakādisaṃkhyākā ayugmāḥ | mahāsaṃkhyāyām asamarthasya cālpasaṃkhyāvidhiḥ | yat tu manunoktam,</p>
<pre><code>dvau daive pitryakṛtye trīn ekaikam ubhayatra vā |

bhojayet susamṛddho 'pi na prasajyeta vistare ||

satkriyāṃ deśakālau ca śaucaṃ brāhmaṇasaṃpadam |

pañcaitān vistaro hanti tasmān neheta vistaram ||
</code></pre>
<p>iti, tan nyūnasaṃkhyāpraśaṃsārthaṃ nādhikasaṃkhyāniṣedhārtham | tathā sati nādhikasaṃkhyā vidhīyate | vidhatte ca gautamaḥ: &ldquo;navāvarān bhojayed ayujo vā yathotsāham&rdquo; iti | gṛhyakṛcchaunakaḥ: &ldquo;athātaḥ pārvaṇe śrāddhe kāmya ābhyudayika ekoddiṣṭe vā <strong>[454]</strong> brāhmaṇāñ śrutaśīlavṛttasaṃannān ekena vā kāle jñāpitān snātān kṛtaśaucāṃs tān udaṅmukhān pitṛvad upaveśya caikaikam ekaikasya dvau dvau trīṃs trīn vā vṛddhau phalabhūyastvaṃ na tv evaikaṃ sarveṣāṃ piṇḍair vyākhyātaṃ kāmam anādye&rdquo; | asyārthaḥ — pārvaṇādiśrāddhacatuṣṭaye brāhmaṇāñ śrutādiguṇopetān ekena vā śrutādinā guṇena saṃpannān kāle pūrvedyur jñāpitān nimantritān snātān samāvṛttān āplutān vā taddine kṛtapādaśaucān pitṛvat pitṛtulyavayaskān | vṛddhavṛddhataravṛddhatamān ity arthaḥ | pitrādīnām ekaikasya sthāna ekam ekaṃ dvau dvau viprau trīṃs trīn viprān vopaveśyet | viprasaṃkhyayā vṛddhau phalabhūyastvaṃ na tu sarveṣāṃ pitrādīnāṃ sthāna ekaṃ brāhmaṇam upaveśayet | kāmam anādye ādyaṃ tu sapiṇḍīkaraṇaṃ tato &lsquo;nyad anādyam | yad vānnam ādyaṃ tadabhāvo &lsquo;nādyaṃ yad vānādyam āmam iti | brahmapurāṇe |</p>
<pre><code>deśakāladhanābhāvād ekaikam ubhayatra vā |

śeṣān vittānusāreṇa bhojayed anyaveśmani ||
</code></pre>
<p>ubhayatra daive pitrye cety arthaḥ | śaṅkhaḥ |</p>
<pre><code>bhojayed atha vāpy ekaṃ brāhmaṇaṃ paṅktipāvanam |

daive kṛtvā tu naivedyaṃ paścāt tasya tu nirvapet ||
</code></pre>
<p>purāṇāt |</p>
<pre><code>eka eva yadā vipro dvitīyo nopapadyate |

pitṝṇāṃ brāhmaṇo yojyo daive tv agniṃ niyojayet ||
</code></pre>
<p>vasiṣṭhaḥ |</p>
<pre><code>api vā bhojayed ekaṃ brāhmaṇaṃ vedapāragam |

śrutaśīlādisaṃpannaṃ sarvālakṣaṇavarjitam ||

yady ekaṃ bhojayec chrāddhe daivaṃ tatra kathaṃ bhavet |

annaṃ pātre samuddhṛtya sarvasya prakṛtasya tu ||

devatāyatane kṛtvā tataḥ śrāddhaṃ pravartayet |

prāsyed annaṃ tad agnau tu dadyād vā brahmacāriṇe ||
</code></pre>
<p>bṛhaspatiḥ |</p>
<pre><code>yady ekaṃ bhojayec chrāddhe svalpatvāt prakṛtasya tu |

stokaṃ stokaṃ samuddhṛtya tebhyo 'nnaṃ nivedayet ||
</code></pre>
<p>brāhmaṇatṛptisamarthasyānnasya stokaṃ tṛtīyaṃ bhāgaṃ buddhyā pṛthakkṛtya tebhyaḥ pitrādibhyaḥ pratyekaṃ pradadyād ity arthaḥ | <strong>[465]</strong></p>
<pre><code>aparāhṇe samabhyarcyety atra saṃdehaḥ | kiṃ dvidhā vibhaktasyāhṇa uttaro bhāgo 'parāhṇaḥ kiṃ vā pañcadhā vibhaktasya caturtho bhāgo 'parāhṇaḥ | tatra kecid āhuḥ: pañcadhā vibhaktasya caturtho bhāgo 'parāhṇa iti | tathā hi śrutiḥ: &quot;ādityo vai sarva ṛtavaḥ sa yadaivodety atha vasanto yadā saṃgavo 'tha grīṣmo yadā madhaṃdine 'tha varṣā yadāparāhṇo 'tha śarad yadāstamety atha hemantaḥ&quot; iti | smṛtir api, yad āha vyāsaḥ |

muhūrtatritayaṃ prātas tāvān eva saṃgavaḥ |

madhyāhnas trimuhūrtaḥ syād aparāhṇas tu tādṛśaḥ ||

sāyāhnas trimuhūrto 'tha sarvakarmabahiṣkṛtaḥ || iti |
</code></pre>
<p>ataś ca śrautādiprayogāt pañcadhā vibhaktasyāhnaś caturtha eva bhāgo &lsquo;parāhṇaśabdavācya iti | tad anye nānumanyante | te hi manyante — naivāsmāt prayogād vācyaniyamaḥ śakyo &lsquo;vadhārayitum | bhavati hi śrutāv evāhno bhāgāntare &lsquo;py aparāhṇaśabdaprayogaḥ | yathā: &ldquo;pūrvāhṇo vai devānāṃ madhyāhno manuṣyāṇām aprāhṇaḥ pitṝṇām&rdquo; iti | atra khalu tredhāvibhaktasyāhnas tṛtīyo bhāgo &lsquo;parāhṇaśabdavācyaḥ prayujyate | tathā &ldquo;tasmāt supūrvāhṇa eva pūrvayopasadā pracaritavyaṃ svaparāhṇe parayā&rdquo; ityādau dinasyāntime muhūrte dvedhā vibhaktasyāhno dvitīye bhāge &lsquo;py asti prayogaḥ | yad āha manuḥ |</p>
<pre><code>yathā caivāparaḥ pakṣaḥ pūrvapakṣād viśiṣyate |

tathā śrāddhasya pūrvāhṇād aparāhṇo viśiṣyate || iti |
</code></pre>
<p>tataḥ pañcadhāvibhaktasyāhnaś caturtha eva bhāge &lsquo;parāhṇaśabdaprayogaḥ ity asiddham | tadasiddhau ca na sa evāparāhṇapadavācyaḥ | yadi hi tathā syāt tadā paṅkajaśabdavat kuśalapravīṇādiśabdavad vā yogarūḍhatvādikalpanayāparāhṇe samabhyarcyetyādivākye madhyāhnasāyāhnayor madhagato &lsquo;hno bhāga eva vākyārthānvayī syāt | na tv etad asti | tasmād ahno &lsquo;paro bhāga ity anayā vyutpattyā yaugika evāyaṃ śabdaḥ | ata eva kutapakālavyāpinyām amāvāsyāyām amāvāsyāśrāddhaṃ kāryam āha jābāliḥ |</p>
<pre><code>bhūtaviddhā tv amāvāsyā pratipanmiśritā ca yā |

tayos tu pitṛkṛtye 'pi grāhyāḥ kutapakālikī || iti || **[466]**

anena ca pārvaṇaṃ śrāddhaṃ kutape kāryaṃ vidhīyate | anyathā kutapavyāpinyā grahaṇavidhir adṛṣṭārthaḥ syāt | tasmād aparāhṇe vihitaṃ śrāddhaṃ kutape kāryam iti vidhiḥ kutapasyāparāhṇāntarbhāvaṃ gamayati | bhavati ca kutapasya dvitīyam ardham aparāhṇamadhyavarti | ahno hi pañcadaśamuhūrtarūpasyāṣṭamo muhūrtaḥ kutapas tena tasya bhavati dvitīyam ardham aparāhṇaḥ | yadi ca sāyāhnāt prāktanaṃ muhūrtatrayam evāparāhṇaḥ syāt tadā grāhyā kutapakālikīti vidhinā kutapo nityavad vihitam aparāhṇaṃ bādhitvā vidheyaḥ | sa cābādhe saty anyāyyaḥ | ata eva kutapvidhānān nāhṇas tṛtīye bhāge 'syāparāhṇaśabdasya vṛttir avasīyate | yad uktaṃ gautamena,

prārabhya kutape śrāddhaṃ kuryād ārauhiṇād budhaḥ |

vidhijño vidhim āsthāya rauhiṇaṃ na tu laṅghayet ||
</code></pre>
<p>iti, tad api kutapamātravyāpikuhvādiśrāddhaviṣayam | na punaḥ sakalamadhyāhnavyāpiśrāddha-tithāv ekoddiṣṭaviṣayam | tathāhi sati rauhiṇānatikramavidher adṛṣṭaṃ mūlaṃ kalpyaṃ syāt | na tu viṣyāntare | tathā hi aparāhṇāntargatarauhiṇāṃśārabdhe śraddhe śrāddhāṅgabhūtatithikṣaye &lsquo;pi prārabdhakarmasamāptir anantaram eva tithyantare &lsquo;pi vidhinākṣipyate samāpyate ca | kutapottarārdhārabdhaṃ rauhiṇe śrāddhaṃ vinā puruṣāparādhād iti dṛṣṭamūlaiva rauhiṇānatikramasmṛtiḥ | tasmād ukta eva viṣayo &lsquo;sya vākyasya yuktaḥ | yat tu vyāsādibhir madhyaṃdināt parato muhūrtatraye &lsquo;parāhṇaśabdaḥ prayujyate | tat tasya bhāgasya śabdāntareṇa vyapadeṣṭum aśakyatvāt | na punas tasyaivāparāhṇapadavyapadeśyatvāt | darśito hi tasya sāyāhne madhyaṃdinottarārthe ca prayogaḥ | nanu ca dvitīyam aharardham aparāhṇas tathāpi yad aparāhṇe vihitaṃ tadahnaḥ pañcadhā vibhaktasya caturtha eva bhāge kāryam | yad āha parāśaraḥ |</p>
<pre><code>yad yad eteṣu vihitaṃ tat tat kuryād vicakṣaṇaḥ |
</code></pre>
<p>asyārthaḥ — yad yat karma snānadānaśrāddhādikaṃ pūrvāhṇādikāleṣu vihitaṃ tad eteṣu prātarādiṣu muhūrtatrayaparimiteṣv ahnaḥ pañcasu bhāgeṣu kāryam iti | tan na, na hy anena vākyenāparāhṇavihitaṃ śrāddham ahnaḥ pañcadhā vibhaktasya caturtha eva bhāge kāryam iti niyamyate | kiṃ tu piṇḍānvāhāryakaṃ śrāddhaṃ madhyaṃdinād uttaratra muhūrtatraye kāryam ity aucityaprāptam anūdyate | tad dhi pitṛyajñaṃ kṛtvā kāryaṃ pitṛyajñaṃ tu nirvartyety atroktam | yata eva nedaṃ niyamakam ata eva darśaśrāddhaprakaraṇe matsyapurāṇam |</p>
<p><strong>[467]</strong>	ūrdhvaṃ muhūrtāt kutapād yan muhūrtacatuṣṭayam |</p>
<pre><code>muhūrtapañcakaṃ vāpi svadhāvācanam iṣyate || iti |
</code></pre>
<p>etac ca parāśaravākyasyāniyāmakatva eva yujyate | niyāmaktve tu punaḥ kutapasaṃjñakād aṣṭamān muhūrtād uttaro rauhiṇasaṃjñako muhūrtaḥ śrāddhāṅgatvena na śakyate vidhātum | daśamādaya eva hi trayo muhūrtāḥ parāśareṇa niyamyeran na tu navamaḥ | evaṃ tasya niyāmakatve muhūrtapañcakaṃ veti trayodaśasya muhūrtasya sāyāhnāntaḥ pātino &lsquo;ṅgatvavidhir anupapannaḥ | asya ca caturthapraharāntaḥpātāc chrāddhāṅgatvaṃ pratiṣidhyate | tathā ca vāyupurāṇam |</p>
<pre><code>caturthe prahare prāpte yaḥ śrāddhaṃ kurute naraḥ |

āsuraṃ tad bhavec chrāddhaṃ dātā ca narakaṃ vrajet ||
</code></pre>
<p>ata eva vihitapratiṣiddhatvān muhūrtapañcakaṃ veti vikalpa uktaḥ | vyavasthitaś cāyam | yadā prāk caturthāt praharād amāvasyādiśrāddhāṅgatithiḥ samagraśrāddhaprayogasaṃpādanasamarthā bhavati cet pratiṣedhaḥ | no ced vidhiḥ | parāśaravālkyasyāniyamatvam eva sphuṭī karoti vyāghrapāt |</p>
<pre><code>vidhijñaḥ śraddhayopetaḥ samyak pātraprayojakaḥ |

rātrer anyatra kurvāṇaḥ śreyaḥ prāpnoty anuttamam || iti |
</code></pre>
<p>yata eva dvitīyam ahno &lsquo;rdham aparāhṇo &lsquo;ta eva bahvṛcabrāhmaṇe śrūyate: &ldquo;uddhārāhavanīyam ity aparāhṇa āha&rdquo; iti | ata eva ca āśvalāyanīyasūtram: &ldquo;utsarge &lsquo;parāhṇe gārhapatyaṃ prajvālya&rdquo; ityādi | sāyaṃkālavihitasyāgnihotrasyāṅgam uddharaṇaṃ sāyam eva kāryam &ldquo;tatkālaś caiva tadguṇaḥ&rdquo; iti vacanāt | tena sāyāhna evāyam aparāhṇaśabdaḥ | tasmāt siddhaṃ dvedhā vibhaktasyāhno dvitīyo bhāgo &lsquo;parāhṇa iti | tatrāmāvasyāyā anyatra śrāddhakaraṇe prathama evāparāhṇabhāg etat kāryam, vilambe hetvabhāvāt | amāvāsyāyāṃ tu piṇḍānvāhāryakapitṛyajñānurodhena yatrāparāhṇabhāge &lsquo;māvāsyāyukte saṃpadyate tatra kāryam | sāṃvatsarādikaṃ tu śrāddhatithiyukte &lsquo;parāhṇabhāge yatra kutracit karyam | sā cet sāyāhnamātravyāpinī syāt tadā sāyāhna eva vyāghrapādvacanabalena śrāddhaṃ kāryaṃ na punar udayavyāpinyām aparāhṇaparyantāyām | tathā ca smṛtyantaram |</p>
<p><strong>[468]</strong>	darśaṃ ca paurṇamāsaṃ ca pituḥ sāṃvatsaraṃ dinam |</p>
<pre><code>pūrvaviddham akurvāṇo narakaṃ pratipadyate || iti |
</code></pre>
<p>śrāddhādāvastagāminīti ca pitur iti ca pradarśanārtham | yat tu grāhyā kutapakālikīti vacanam, tad anagner amāvāsyāśrāddhaṃ prati kālaviśeṣavidhāyakaṃ na punaḥ śrāddhāntaraṃ pratīti mantavyam | śrāddhaviśeṣe &lsquo;parāhṇāt kālāntaram āha śātātapaḥ |</p>
<pre><code>āmaśrāddhaṃ tu pūrvāhṇa ekoddiṣṭaṃ tu madhyataḥ |

pārvaṇaṃ cāparāhṇe tu prātar vṛddhinimittakam || iti |
</code></pre>
<p>atra dvijānām āmaśrāddhaṃ pākāsāmarthye nimitte vidhīyamānatvād anityam | śūdrasya nimittānapekṣaṃ tad bhavatīti nityam | tatra nobhayavidhe tasmin pūrvāhṇavidhir ayaṃ nityānityasaṃyogavirodhāt | tatra dvijānām āmaśrāddhavidhaya udāhriyante | tatra saṃvartaḥ |</p>
<pre><code>pākābhāve 'dhikāraḥ syād dvijātīnām udāhṛtaḥ |

apatnīnāṃ mahābāho videśagamanādibhiḥ ||

sadā caiva tu śūdrāṇām āmaśrāddhaṃ vidur budhāḥ ||
</code></pre>
<p>uśanā |</p>
<pre><code>ātmano deśakālānāṃ viplave samupasthite |

āmaśrāddhaṃ dvijaiḥ kāryaṃ śūdreṇa tu sadaiva hi ||
</code></pre>
<p>pracetāḥ |</p>
<pre><code>āpady anagnau tīrthe ca candrasūryagrahe tathā |

āmaśrāddhaṃ dvijaiḥ kāryaṃ śūdraiḥ kāryaṃ sadaiva hi ||
</code></pre>
<p>tīrthe pākāsāmarthye sati | candrasūryagrahe bhoktur abhāve |</p>
<pre><code>strī śūdraḥ svapacaś caiva jātakarmaṇi vāpy atha |

āmaśrāddhaṃ tadā kuryād vidhinā pārvaṇena tu ||
</code></pre>
<p>svpacaḥ svayaṃpacaḥ | jamadagniḥ |</p>
<pre><code>yāvat syān nāgnisaṃyukta utsannāgir athāpi vā |

āmaśrāddhaṃ sadā kuryād dhaste 'gnaukaraṇaṃ bhavet ||
</code></pre>
<p>hārītaḥ |</p>
<pre><code>śrāddhavighne dvijātīnām āmaśrāddhaṃ prakīrtitam |

amāvāsyādi niyataṃ māsasaṃvatsarād ṛte || iti |
</code></pre>
<p>māsikaṃ sāṃvatsarikaṃ ca śrāddhaṃ varjayitvā sa vidhir ity arthaḥ | ayaṃ māsikasāṃvatsarikāmaśrāddhaniṣedho grahaṇavyatiriktaviṣayaḥ | candrasūryagrahe sati māsikasāṃvatsarikaśrāddham āmānnenaiva kāryam iti bhāvaḥ | evamādibhir vacanaiḥ <strong>[469]</strong> pākāsāmarthyanimitte &lsquo;dhikārabhaṅge saty āmena dravyeṇa śrāddhasya prayogaviśeṣo &lsquo;dhikārojjīvanāya vidhīyamāno naimittiko bhavati | <span style="text-decoration:underline;">nanu</span> &ldquo;śūdraḥ kuryāt sadaiva hi&rdquo; iti vacanāc chūdratvena nimittena pūrvavad eva prayogaviśeṣo naimittikaḥ kasmān na vidhīyate | <span style="text-decoration:underline;">ucyate</span> — prāptaṃ khalu śūdraṃ satyām aśrāddham iti vidheyam | kiṃ tv anuvādyam | tathā hi pratiṣiddhaṃ brāhmaṇabhojanaṃ śūdrasya | yad āha sumantuḥ |</p>
<pre><code>na pakvaḥ bhojayed viprān sacchūdro 'pi kadācana |

bhojayan pratyavāyī syān na ca tasya phalaṃ bhavet ||

bhojanena hi viprasya yat pāpaṃ syād durātmanaḥ |

tato 'sau lipyate mūḍho yaḥ śūdro bhojayed dvijān || iti |
</code></pre>
<p>na cātra saṃprītyādiprayojanam eva brāhmaṇabhojanaṃ niṣidhyate na tu vaidham iti vācyam | yataḥ &ldquo;na cāpnoti phalaṃ tasya&rdquo; it vākyaśeṣo vaidhaviprabhojana eva yujyate | naivāyaṃ niṣedhaḥ śrāddhopādhibhūtaviprabhojanaviṣayo na bhavatīti śakyate vaktuṃ kāraṇābhāvāt | brāhmaṇabhojanapratiṣedhe ca śrāddhādhikāra eva śakyate | tathā hi śrāddhakalpe brāhmaṇanimantraṇādividhidarśanāt | tathā haviḥ pacet, śrāddhadeśaṃ pratyāharet, pariveṣayet, viprān bhojayed ityādividhidarśanāc chrāddhayajñasya brāhmaṇabhojanarūpopādhiparyantatāvasīyate | na copādhisaṃpādanasāmarthyapratibandha upahite bhaveti sāmarthyāpratibandhaḥ | yat tv abhyudite &lsquo;ṣṭāv upāṃśuyājasya devatoddeśarahitasyāpi prayojyatvaṃ nyāyavidbhir ucyate, tad yuktam eva | na khalv abhyuditeṣṭer adhikārabuddhir anuṣṭhāpikā | kiṃ tv adhikārabhramaḥ | vihitakālabhrāntyā hi tatra kālāntaraviṣayādhikārabhramo janyate | ata upādhibhūtadevatoddeśasāmarthyavirahe &lsquo;py upāṃśuyājānuṣṭhānaṃ nāyuktam | tatra hy adhikārabhrāntipravartitaḥ prayoga eva tasya vikṛtasya samāptinimittam | tena naimittikanimittaprakrāntasyopāṃśuyājaprayogasya devatoddeśarahitasyāpi samāptir vacanasāmarthyāt tatra yujyate | śrāddhe tu nādhikārabhramo &lsquo;nuṣṭhānahetuḥ kiṃ tu tadbhaṅgaḥ | ato viprabhojanopahitasya śrāddhātmakapradhānasyānuṣṭhānasāmarthyapratibandhe bhavati śūdrasyādhikārabhaṅgaḥ | na ca vācyam, anadhikṛta eva śrāddhe śūdra iti | yato,</p>
<pre><code>bhāryāratiḥ śucir bhṛtyabhartā śrāddhakriyāparaḥ | **[470]**
</code></pre>
<p>ityādivacanaiḥ śṛṅgagrāhitayā śūdraṃ prati śrāddhaṃ vihitam | tataś ca śūdrasya sakalopādhisahitaṃ śrāddham astīti tatsaṃnihitam eva vidhiḥ śrāddhaṃ praty api pravartamānaḥ prayuṅkte | tatra brāhmaṇabhojananiṣedhānugrahārthaṃ dvijātikartṛkaśrāddhaḥ (?) śrāddha iti sākṣād brāhmaṇabhojanaṃ na prayuṅkte praṇāḍyā tu rayuṅkta eva | na khalv aparathā śūdraṃ prati pravartamānayor viprabhojanaviṣayor vidhiniṣedhayor avirodhaḥ śakyaḥ saṃpādayitum | śakyate ca pitṝn uddiśya parityaktam āmam annaṃ śūdreṇāpi viprān praty etat tyaktvā yuṣmābhir bhojyam iti prārthanā viprabhojanaṃ praṇāḍyā kartum | evaṃ ca sati śūdrasya nimittānapekṣayā prāptam āmaśrāddhaṃ &ldquo;śūdraḥ kuryāt sadaiva hi&rdquo; ityādibhir anūdyate | <span style="text-decoration:underline;">nanu</span> ca dvijānām api haviṣpākabrāhmaṇabhojanāsāmarthye śūdravad āmena śrāddhaprayogo nimittānapekṣaḥ pākābhāve &lsquo;dhikāraḥ syād ityādibhir anūdyate | <span style="text-decoration:underline;">satyam</span> | yadi dvijātīnāṃ yathāśrutapākādyaṅgānuṣṭhāne vidhyaucityaprāptasākṣādbrāhmaṇabhojanaviṣayasāmarthaṃ na syāt | tadasāmarthye ca śrāddhātmani pradhāne &lsquo;py asāmarthayam | tac cādhikārasya bhaṅge prāpte tadvaj jīvanāyāmadravyasādhyaḥ śrāddhaprayogaviśeṣo naimittiko vidhīyate | tathā ca sati nityaṃ śūdrakartṛkam āmaśrāddham anityaṃ ca divjakartṛkaṃ prati pūrvāhṇo na śakyo &lsquo;bhidhātuṃ nityānityasaṃyogavirodhāt | tatra na tāvan nitye sa śakto vidhātum | aupadeśikenāparāhṇena saha vikalpaprasaṅgāt | dvijakartṛkaṃ tv āmaśrāddhaṃ naimittikatvād vikṛtir iti | tatrāparāhṇa ātideśika aupadeśikaḥ pūrvāhṇaḥ | na caupadeśikātideśikayor vikalpas tasmāt tatraiva pūrvāhṇavidhir na śūdrkartṛke &lsquo;py āmaśrāddhe | kiṃ tu tatrāparāhṇavidhir eva | ata eva ca yat śātāpapīyam eva vākyam,</p>
<pre><code>madhyāhnāt parato yas tu kutapaḥ samudāhṛtaḥ |

āmamātreṇa tatraiva pitṝṇāṃ dattam akṣayam ||
</code></pre>
<p>iti, tac chūdraviṣayam | anuvādakaṃ caitat | sādhāraṇāparāhṇopadeśād evāparāhṇasya śūdrāmaśrāddhe &lsquo;pi prāptatvāt | tasmāt siddhaṃ śūdrakartṛkam āmaśrāddham aparāhṇa eva kāryam |</p>
<pre><code>prasaṅgād āmaśrāddhavidhayaḥ kecil likhyante | yatra vyāsaḥ |

āmaṃ dadad dhi kaunteya dadyād annaṃ caturguṇam |

siddhānnena vidhir yaḥ syād āmaśrāddhe 'py asau vidhiḥ ||

āvāhanādi sarvaṃ syāt piṇḍadānaṃ ca bhārata |

dadyād yaś ca dvijātibhyaḥ śṛtaṃ vā yadi vāśṛtam ||
</code></pre>
<p><strong>[471]</strong>	tenāgnaukaraṇaṃ kuryāt piṇḍāṃs tenaiva nirvapet |</p>
<p>atra puruṣāhārāpekṣaṃ cāturguṇyam, siddhānnenetyādir atideśo dvijāmaśrāddhaviṣayaḥ | ṣaṭtriṣanmatāt |</p>
<pre><code>āmaśrāddhaṃ yadā kuryāt piṇḍadānaṃ kathaṃ bhavet |

gṛhapākāt samuddhṛtya saktubhiḥ pāyasena vā ||
</code></pre>
<p>piṇḍadānaṃ bhaved iti śeṣaḥ | tathā |</p>
<pre><code>āmaśrāddhaṃ yadā kuryād vidhijñaḥ śrāddhadas tathā |

haste 'gnaukaraṇaṃ kuryād brāhmaṇasya vidhānataḥ ||
</code></pre>
<p>āmaśrāddhe ca bhojanaprayuktānāṃ tṛptipraśnādīnāṃ nivṛttiḥ |</p>
<pre><code>evaṃ kāryaṃ sadā śrāddhaṃ śūdreṇāpy āmam eva ca |

mantravarjaṃ tu śūdrasya sarvam etad vidhīyate ||
</code></pre>
<p>bhaviṣyatpurāṇam |</p>
<pre><code>dharmepsavaś ca dharmajñā yadi śūdrāḥ prakurvate |

agnaukaraṇamantraś ca namaskāro vidhīyate ||
</code></pre>
<p>āmaśrāddhāsamarthaṃ prati hemaśrāddham āha vyāsaḥ |</p>
<pre><code>dravyābhāve dvijābhāve pravāse putrajanmani |

hemaśrāddhaṃ prakurvīta yasya bhāryā rajasvalā ||
</code></pre>
<p>dravyam atra bhojyaṃ vivakṣitaṃ dvijaś ca bhoktā | manuḥ |</p>
<pre><code>śuciṃ deśaṃ viviktaṃ ca gomayenopalepayet |

dakṣiṇāpravaṇaṃ caiva prayatnenopapādayet ||
</code></pre>
<p>vivikto vijanaḥ | śucer api deśasya gomayopalepanaṃ vacanāt saṃskārātiśayāya kāryam | tathā |</p>
<pre><code>avakāśeṣu cokṣeṣu jalatīreṣu caiva hi |

vivikteṣu ca tuṣyanti dattena pitaraḥ sadā ||
</code></pre>
<p>cokṣāḥ svabhāvaśucayaḥ | yamaḥ |</p>
<pre><code>parakīyapradeśeṣu pitṝṇāṃ nirvapet tu yaḥ |

tadbhūmisvāmipitṛbhiḥ śrāddhakarma vihanyate ||

aṭavyaḥ parvatāḥ puṇyā nadītīrāṇi yāni ca |

sarvāṇy asvāmikāny āhur na hi teṣu parigrahaḥ ||

tasmāc chrāddhāni deyāni puṇyeṣv āyataneṣu ca |

nadītīreṣu tīrtheṣu savbhūmau ca prayatnataḥ ||

upahvaranikuñjeṣu tathā parvatasānuṣu | **[472 ]**
</code></pre>
<p>upahavraṃ parvatanikaṭaḥ | nikuñjao guhā |</p>
<pre><code>rūkṣaṃ krimihataṃ klinnaṃ saṃkīrṇāniṣṭagandhikam |

deśaṃ tva aniṣṭaśabdaṃ ca varjayec chrāddhakarmaṇi ||
</code></pre>
<p>rūkṣam asnigdham | klinnaṃ sakardamam | aniṣṭaśabdaṃ duḥkhakaraśabdam | śaṅkhaḥ |</p>
<pre><code>mlecchadeśe tathā rātrau saṃdhyāyāṃ ca viśeṣataḥ |

na śrāddham ācaret prājño mlecchadeśaṃ na ca vrajet ||
</code></pre>
<p>brahmāṇḍapurāṇam |</p>
<pre><code>uttareṇa manānadyā dakṣiṇena ca kīkaṭam |

eṣa traiśaṅkavo nāma varjitaḥ śrāddhakarmaṇi ||

pāraskarāḥ kaliṅgāś ca sindhor uttaram eva ca |

pranaṣṭaśrāddhakarmāṇo varjyā deśāḥ prayatnataḥ ||

gogajāśvādipṛṣṭheṣu kṛtrimāyāṃ tathā bhuvi |

āpatsv api ca kaṣṭāsu na kuryāt pitṛtarpaṇam ||
</code></pre>
<p>athāpāsanīyāni | tatra yamaḥ |</p>
<pre><code>kukkuṭo viḍvarāhaś ca kākaḥ śvātha biḍālakaḥ |

vṛṣalīpatiś ca vṛṣalaḥ ṣaṇḍho nārī rajasvalā ||

ete tu śrāddhakāle vai varjanīyāḥ prayatnataḥ |
</code></pre>
<p>manuḥ |</p>
<pre><code>caṇḍālaś ca varāhaś ca kukkuṭaḥ śvā tathaiva ca |

rajasvalā ca ṣaṇḍhaś ca nekṣerann aśnato dvijān ||

home pradāne bhojye ca yad ebhir abhivīkṣitam |

daive karmaṇi pitrye vā yad ebhir abhivīkṣitam ||

daive karmaṇi pitrye vā tad gacchaty ayathātatham ||

ghrāṇena sūkaro hanti pakṣapātena kukkuṭaḥ |

śvā tu dṛṣṭinipātena sparśenāvaravarṇajaḥ ||
</code></pre>
<p>avaravarṇajaḥ śūdraḥ</p>
<pre><code>khañjo vā yadi vā kāṇo dātuḥ preṣyo 'pi vā bhavet |

hīnātiriktagātro vā tam apy apanayet tataḥ ||
</code></pre>
<p>khañjaḥ kuṇṭhaḥ | devalaḥ |</p>
<pre><code>bībhatsam aśuciṃ nagnaṃ mattaṃ dhūrtaṃ rajasvalām |

nīlakāṣāyavasanaṃ chinnakarṇaṃ ca varjayet ||

śastraṃ kālāyasaṃ sīsaṃ malināmbaravāsasam |

annaṃ paryuṣitaṃ cāpi śrāddheṣu parivarjayet ||
</code></pre>
<p><strong>[473]</strong>	daive vā yadi vā pitrye surāpy āyatanaṃ spṛśet |</p>
<pre><code>rajasvalā puṃścalī vā rakṣaḥ saṃgacchate hi tat ||
</code></pre>
<p>vyāsaḥ |</p>
<pre><code>caṇḍālaśvapacau varjyau nirvāpe samupasthite |

kāṣāyavāsāḥ kuṣṭhī vā patito bhrūṇahāpi vā ||

saṃkīrṇayonir vipraś ca saṃbandhī patitasya yaḥ |

varjanīyā budhair ete nirvāpi samupasthite ||
</code></pre>
<p>nirvāpaḥ śrāddham | saṃkīrṇayoniḥ kṣetrajādiḥ | upasthitaśabdād upakramaprabhṛty ete varjanīyāḥ |</p>
<pre><code>madyapaḥ svairiṇī yā ca parapūrvāpatis tathā |

naiva śrāddhe 'bhivīkṣerann āvāpāt prabhṛti kvacit ||
</code></pre>
<p>āvāpaḥ śrāddhopakramaḥ | brahmāṇḍapurāṇe |</p>
<pre><code>nagnādayo na paśyeyuḥ śrāddham etat kadācana |

gacchanty etais tu dṛṣṭena pitaro 'tha pitāmahāḥ ||

sarveṣām eva bhūtānāṃ trayī saṃvaraṇaṃ yataḥ |

ye vai tyajanti tāṃ mūḍhās te vai nagnādayaḥ smṛtāḥ ||

dasyuḥ caiva nṛśaṃsaṃ ca darśane parivarjayet |

ye cānye pāpakarmāṇaḥ sarvās tān parivarjayet ||
</code></pre>
<p>dasyuś cauraḥ | nṛśaṃso niṣṭhuraḥ | vāyuprāṇe |</p>
<pre><code>vṛthā jaṭī vṛthā muṇḍī vṛthā nagnaś ca yo naraḥ |

mahāpātakino ye ca te vai nagnādayo narāḥ ||

annaṃ paceyur ete tu yadi vai havyakavyayoḥ |

utsraṣṭavyaṃ pradhānārthaṃ saṃskāro vā yadi smṛtaḥ ||
</code></pre>
<p>utsraṣṭavyaṃ tyājyam | āpadi tu śrāddhātmakapradhānārthaṃ saṃskāryam | saṃskāraś ca brahmapuṛāṇa uktaḥ |</p>
<pre><code>haviṣāṃ saṃskṛtānāṃ tu pūrvam evāpavarjanam |

mṛtsaṃpṛktābhir adbhiś ca prokṣaṇaṃ tu vidhīyate ||

siddhārthakaiḥ kṛṣṇatilaiḥ kāryaṃ cāpy avakīraṇam |

gurusūryāgnivastūnāṃ darśanaṃ ca prayatnataḥ ||
</code></pre>
<p>śvādyabhivīkṣitānāṃ pakvānāṃ haviṣām avaparjanaṃ tyāgaḥ | pūrvaḥ prathamaḥ | <strong>[478]</strong> āpadi tu mṛtsaṃpṛktābhir adbhir ityādikaṃ saṃskāraṃ kṛtvā havīṃśy upayojyāni |</p>
<pre><code>athopādeyāni | tatra brahmapurāṇam |

yatis tridaṇḍaḥ karuṇā rājataṃ pātram eva ca |

dauhitraḥ kutapaḥ kālaś chāgaḥ kṛṣṇājinaṃ tathā ||
</code></pre>
<p>dinasyāṣṭamo muhūrtaḥ kutapaḥ kalaḥ |</p>
<pre><code>gaurāḥ kṛṣṇās tathāraṇyās tathaiva trividhās tilāḥ |

pitṝṇāṃ tṛptaye sṛṣṭā daśaite brahmaṇā svayam ||

darbhair mantrais tilair hemnā rājatena vinā jalam |

dattaṃ hanti rakṣāṃsi tasmād dadyān na kevalam ||
</code></pre>
<p>darbhādibhir jalena ca vinā yad dattaṃ tad rakṣāṃsi harantīty arthaḥ | darbhamantrādirahitam udakam eva vā dattaṃ harantīry arthaḥ | manuḥ |</p>
<pre><code>aparāhṇas tathā darbhā vāstusaṃpādanaṃ tilāḥ |

sṛṣṭir mṛṣṭir dvijāś cāgryāḥ śrāddhakarmasu saṃpadaḥ ||
</code></pre>
<p>sṛṣṭiḥ prabhūtatā | mṛṣṭiḥ svādutā |</p>
<pre><code>trīṇi śrāddhe pavitrāṇi dauhitraḥ kutapas tilāḥ |

trīṇi cātra praśaṃsanti śaucam akrodham atvarām ||
</code></pre>
<p>devalaḥ |</p>
<pre><code>darbhās tilā gajacchāyā dauhitraṃ madhusarpiṣī |

kutapo nīlamaṇḍaś ca pavitrāṇīha paitṛke ||
</code></pre>
<p>nīlamaṇḍo nīlavṛṣaḥ | smṛtyantaram |</p>
<pre><code>apatyaṃ duhituś caiva khaḍagapātraṃ tathaiva ca |

ghṛtaṃ ca kapilāyā gaur dauhitram iti kīrtitam ||
</code></pre>
<p>[duhitṛputraḥ śrāddhe dakṣiṇādāv eva pūjyo na tu śrāddhakartṛtāyām | atra nirṇayo manusmṛtau grāhyaḥ | ] vṛddhaśātātapaḥ |</p>
<pre><code>dauhitraṃ khaḍgaśṛṅgaṃ tu lalāṭaṃ yat tad ucyate |

tasya śṛṅgasya yat pātraṃ dauhitram iti kīrtitam ||
</code></pre>
<p>smṛtyantaam |</p>
<pre><code>brāhmaṇaḥ kambalo gāvaḥ sūryo 'gnis tithir eva ca |

tilā darbhāś ca kālaś ca navaite kutapāḥ smṛtāḥ || **[475]**
</code></pre>
<p>mātsyāc ca |</p>
<pre><code>prācīnāvītam udakaṃ tilāḥ savyāṅgam eva ca |

yavanīvāramudgāś ca śuklapuṣpaghṛtāni ca ||

vallabhāni praśastān pitṝṇām iha sarvadā ||
</code></pre>
<p>āpastambaḥ |</p>
<pre><code>aṭavyāṃ ye samutpannā akṛṣṭāḥ phalitās tathā |

te vai śrāddhe pavitrās tu tilās te na tilās tilāḥ ||
</code></pre>
<p>grāmyāś tilā na tilakāryakarā bhavantīty arthaḥ | purāṇāt |</p>
<pre><code>sthūlodumbaravastrāṇi rajataṃ khaḍgam eva ca |

śrāddhe mahāpavitrāṇi phalāni samidhas tathā ||
</code></pre>
<p>vāyupurāṇe |</p>
<pre><code>kṛṣṇājinasya saṃnidhyaṃ darśanaṃ dānam eva ca |

rakṣoghnaṃ brahmavarcasyaṃ paśūn putrāṃś ca dāpayet ||
</code></pre>
<p>manuḥ |</p>
<pre><code>vratastham api dauhitraṃ śrāddhe yatnena bhojayet |

kutapaṃ cāsanaṃ dadyāt tilaiś cāvakiren mahīm ||
</code></pre>
<p>kutapo &lsquo;tra kambalaḥ | matsyapurāṇam |</p>
<pre><code>udapātraṃ ca kāṃsyaṃ ca mekṣaṇaṃ ca samit kuśān |

āhared apasavyena sarvaṃ dakṣiṇataḥ śanaiḥ ||

evam āsādya tat sarvaṃ bhavanasyāgrato bhuvi |

gomayenopaliptāyāṃ gomūtreṇa tu maṇḍalam ||

akṣatābhiḥ sapuṣpābhis tad abhyarcyāpasvyavat |

viprāṇāṃ kṣālayet pādān abhinandya punaḥ punaḥ ||
</code></pre>
<p>smṛtyantaram |</p>
<pre><code>dakṣiṇāpravaṇaṃ kāryaṃ maṇdaladvayam eva ca |

uttare 'kṣatasaṃyuktān pūrvāgrān vinyaset kuśān ||

dakṣiṇe dakṣiṇāgrāṃś ca satilān vinyased dvijaḥ ||
</code></pre>
<p>śaṃbhuḥ |</p>
<pre><code>saṃmārjitopalipte tu dvāri kurvīta maṇḍale |

udakplavam udīcyaṃ syād dakṣiṇaṃ dakṣināplavam ||
</code></pre>
<p>brahmanirukte |</p>
<pre><code>pādyaṃ caiva tathaivārghyaṃ daivaṃ ādau pradāpayet |

śaṃ no dvīti mantreṇa pādyaṃ caiva pradāpayet ||
</code></pre>
<p>āmbarīṣaḥ sindhudvipa ṛṣiḥ | āpo devatā | gāyatrī chandaḥ | <strong>[476]</strong> yamaḥ |</p>
<pre><code>pādaprakṣālaṇam kuryāt svayam eva vinītavat |

tataḥ siddhim iti procya kalpiteṣv āsaneṣu ca ||

samādhvam iti tān brūyād āsanaṃ saṃspṛśann api |

brahmodyāś ca kathāḥ kurvan pitṝṇām etad īpsitam ||
</code></pre>
<p>pādaprakṣālanānantaraṃ śrāddhasy karmaṇaḥ siddhiṃ bhavanto bruvantv iti brāhmaṇān prati procya samādhvam ity anenāsanaṃ spṛśann upaveśeyed ity arthaḥ | dharmaḥ |</p>
<pre><code>anvārabhya tato devān upaveśya tataḥ pitṝn |

samastābhir vyāhṛtibhir āsaneṣūpaveśayet ||
</code></pre>
<p>pitṛbrāhmaṇopaveśana eva vyāhṛtayaḥ | manuḥ |</p>
<pre><code>teṣām ārakṣabhūtaṃ tu pūrvaṃ daivaṃ nivedayet |

rakṣāṃsi vipralumpanti śrāddham ārakṣavarjitam ||
</code></pre>
<p>ārakṣaṇam ārakṣā(kṣāḥ) | smṛtyantaram |</p>
<pre><code>āsyatām iti tān brūyād āsanaṃ saṃspṛśann api |

upastīrṇeṣu cāsīran na spṛśeyuḥ parasparam ||
</code></pre>
<p>āsyatām ity anena svadhvam ity asya vikalpaḥ | viṣṇuḥ |</p>
<pre><code>yathābhūyovayaḥkrameṇa kuśottareṣv āsaneṣūpaveśayet |

vidyātapo'dhikānāṃ vai prathamāsanam iṣyate ||

prāṅktyānāṃ tu viśiṣṭānāṃ samaṃ gandhādibhojanam ||
</code></pre>
<p>hārītaḥ |</p>
<pre><code>saṃtiṣṭhamāneṣv arhatsu yo 'narho 'grāsanaṃ śrayet |

gṛhṇāti sa malaṃ paṅkter āyuṣā ca viyujyate ||

caturṇāṃ duṣkṛtaṃ hanti brāhmaṇo vighnakārakaḥ |

annasyānnapateḥ paṅktes tathā bhojanakāṅkṣiṇaḥ ||
</code></pre>
<p>hantir atra gatyarthaḥ | teṣāṃ nivāryātmanaḥ svīkuruta iti yāvat | gārgyaḥ |</p>
<pre><code>sparśe sparśe bhavet pāpam ekapaṅktiniyojane |

hīnavṛttādipaṅktau tu tasmād yuktaṃ vivecanam ||
</code></pre>
<p>bṛhaspatiḥ |</p>
<pre><code>ekapaṅktyupaviṣṭā ye na spṛśanti parasparam |

bhasmanā kṛtamaryādā na teṣāṃ saṃkaro bhavet ||

agninā bhasmanā vāpi stambhenāpy udakena vā |

dvārasaṃkramaṇenāpi paṅktibhedaḥ prakīrtitaḥ || **[477]**
</code></pre>
<p>pracetāḥ |</p>
<pre><code>upamūlaṃ sakṛllūnān kuśāṃs tatropasādayet |

yavāṃs tilān bṛsīṃ kāṃsyam apaś ca svayam āhṛtāḥ ||

pārṇarājatatāmrāṇi pātrāṇi syuḥ samin madhu |

puṣpadhūpasugandhāś ca kṣaumasūtraṃ ca bhekṣaṇam ||
</code></pre>
<p>viṣṇuḥ: &ldquo;kutapaḥ kṛṣṇājinaṃ tilāḥ siddhārthakā akṣatāni ca pavitrāṇi rakṣoghnāni ca&rdquo; | ata etāny āsecayed ity arthaḥ || 1.226, 227 ||</p>
<p><em>mātāmahaśrāddhaṃ praty atideśaṃ vaiśvadevatatravikalpaṃ cāha</em> |</p>
<pre><code>**mātāmahānām apy evaṃ tantraṃ vā vaiśvadevikam || 1.228 ||**
</code></pre>
<p>mātāmahānām api śrāddham evaṃ pitṛśrāddhavat kāryam | tatra vaiśvadevikabrāhmaṇabojane pratiśrāddhaṃ bhedena nyāyataḥ prāptau vikalpārtham idaṃ vacanaṃ &ldquo;tantraṃ vā vaiśvadevikam&rdquo; iti | sāmarthyādhīnā cātra vyavasthā | ata eva vṛddhavasiṣṭhaḥ |</p>
<pre><code>śrāddhadvayaṃ kariṣyaṃs tu daśaiva caturo 'pi vā |

trīn vā nimantrayed viprān ekaṃ vā brahmavādinam ||
</code></pre>
<p>tatra, &ldquo;dvau daive pitṛkṛtye trīn&rdquo; iti pakṣaṃ vaiśvadevikabhedapakṣaṃ cāśritya daśety uktam | ekaikam eva ceti pakṣe catura iti | atraiva vaiśvadevatantre trīn iti | atyantāpadi tv ekam ity uktam | precetāḥ |</p>
<pre><code>apasavyaṃ tataḥ kṛtvā japtvā mantraṃtu vaiṣṇavam |

gāyatrīṃ praṇavaṃ cāpi tataḥ śrāddham upakramet ||

śrāddhaṃ kariṣya ity evaṃ pṛcched viprān samāhitaḥ |

kuruṣveti sa tair ukto dadyād darbhāsanāny atha ||
</code></pre>
<p>kātyāyanaḥ |</p>
<pre><code>sarvatra praśneṣu paṅktimūrdhanyaṃ pṛcchati sarvān vā |
</code></pre>
<p>brahmapurāṇam |</p>
<pre><code>upaviśya japed dhīmān gāyatrīṃ tadanujñayā |

pāpāpahaṃ pāvanīyam aśvamedhaphalaṃ tathā ||

mantraṃ pakṣyāmy ahaṃ tasmād amṛtaṃ brahmanirmitam |

devatābhyaḥ pitṛbhyaś ca mahāyogibhya eva ca ||

namaḥ svadhāyai svāhāyai nityam eva bhavatv iha |

ādyāvasāne śrāddhasya trirāvartaṃ japet sadā ||
</code></pre>
<p><strong>[478]</strong>	piṇḍanirvapaṇe cāpi japed etat samāhitaḥ |</p>
<pre><code>paṭhyamānam idaṃ śrutvā śrāddhakāla upasthite ||

pitaraḥ kṣipram āyānti rākṣasāḥ pradravanti ca ||
</code></pre>
<p>brahmāṇḍapurāṇe |</p>
<pre><code>tatra siddhārthakān bhūmau kṣiped rakṣopanuttaye |

dikṣu sarvāsu ca tilān mantreṇānena dharmavit ||

oṃ nihanmi sarvaṃ yad amedhyavad bhaved dhātāś ca sarva 'suradānavā mayā |

rakṣāṃsi yakṣāḥ sapiśācaguhyakā hatā mayā yātudhānāś ca sarve ||

etena mantreṇa susaṃyatātmā tilān kṣiped dikṣu yatha vidikṣu ||
</code></pre>
<p>nigamaḥ: &ldquo;apahatā asurā rakṣāṃsīti tilān vikiret&rdquo; | āsuraṃ yajñaḥ (juḥ) parameṣṭhiprajāpatidṛṣṭam || 1.228 ||</p>
<pre><code>**pāṇiprakṣālanaṃ datvā viṣṭarārthān kuśān api |**
</code></pre>
<p>**	āvāhayed anujñāto viśve devāsa ity ṛcā || 1.229 ||**</p>
<p>pāṇiprakṣālanasādhanaṃ haste jalaṃ datvā haste viṣṭarārthāṃś ca kuśān datvā vaiśvadevikabrāhmaṇair anujñāto &ldquo;viśve devāsa āgata&rdquo; ity gāyatryā vaiśvadevyā prajāpatidṛṣṭayā viśvān devān āvāhayet | anujñāta ity vacanād viśvān devān āvāhayiṣya ity anujñāpanam āvāhayeti cānujñānam arthasiddham | atra ca mantrānte purūravārdravanāmāno devā āgaccheti pāraṇe vācyam | śrāddhāntare tu nāmāntarāṇi | yathāha bṛhaspatiḥ |</p>
<pre><code>iṣṭiśrāddhe kratur dakṣaḥ satyo nāndīmukhe vasuḥ |

naimittike kālakāmau kāmye ca dhuniro(rilo)canau ||

purūravārdavaś caiva pāvaṇe samudāhṛtau |

utpattiṃ nāma caiteṣāṃ na vidur ye dvijātayaḥ ||

ayam uccāraṇīyas tu ślokaḥ śraddhāsamanvitaiḥ |

āgacchantu mahābhāgā viśve devā mahābalāḥ ||

ye yatra vihitāḥ śrāddhe sāvadhānā bhavantu te ||
</code></pre>
<p>precetāḥ |</p>
<pre><code>darbhāś caivāsane dadyān na tu pāṇau kadācana |

pitṛdevamanuṣyāṇāṃ syāt tuṣṭiḥ śāśvatī tathā ||
</code></pre>
<p><strong>[479]</strong>	daive tu ṛjavo darbhāḥ pradātavyāḥ pṛthak pṛthak |</p>
<pre><code>dharmo 'sīty atha mantreṇa gṛhṇīyus te ca tān kuśān ||
</code></pre>
<p>bṛhaspatiḥ |</p>
<pre><code>ṛjūn savyena kṛtvā vai daive darbhān pradakṣiṇān |

dviguṇān apasavyena dadyāt pitrye 'pasavyavat ||
</code></pre>
<p>tataś ca daivāsaneṣu yajñopavīty āsanasya dakṣiṇato darbhān dadāti | itaratra tu prācīnāvītī paścimata iti siddham | baudhāyanaḥ |</p>
<pre><code>pradakṣiṇaṃ tu devānāṃ pitṝṇām apradakṣiṇam |

devānāṃ sayavā darbhāḥ pitṝṇāṃ dviguṇās tilaiḥ ||
</code></pre>
<p>pradakṣiṇam udaksaṃstham apradakṣiṇaṃ prāksaṃstham | dvaiguṇyaṃ darbhāṇāṃ bhaṅgaparyantaṃ kāryam | yad āha śaunakaḥ: &ldquo;apaḥ pradāya darbhāṃś ca dviguṇān bhugnān āsane pradāya&rdquo; | śātātapaḥ |</p>
<pre><code>udaṅmukhas tu devānāṃ pitṝṇāṃ dakṣiṇāmukhaḥ |

pradadyāt pārvaṇe śrāddhe daivapūrvaṃ vidhānataḥ ||
</code></pre>
<p>bṛhaspatiḥ |</p>
<pre><code>āsane cārghyadāne ca piṇḍadāne 'vanejane |

saṃbandhagotranāmāni yathārham anukīrtayet ||
</code></pre>
<p>katyāyanaḥ |</p>
<pre><code>dakṣiṇaṃ pātayej jānuṃ devān paricaran sadā |

pātayed itaraṃ jānuṃ pitṝn paricaran sadā ||
</code></pre>
<p>tathāsaneṣu darbhān āstīrya viśvān devān āvāhayiṣya iti pṛcchati | āvāhayety anujñāto viśve devāsa āgatety āvāhya viśve devāḥ śṛṇutemam iti japtvau(pitvau)ṣadhaya ity akṣatāvāpanam || 1.229 ||</p>
<pre><code>**yavair anvavakīryātha bhājane sapavitrake |**
</code></pre>
<p>**	śaṃ no devyā payaḥ kṣiptvā yavo &lsquo;sīti yavāṃs tathā || 1.230 ||**</p>
<p>**	yā divyā iti mantreṇa hasteṣv arghyaṃ vinikṣipet |**</p>
<p>āvāhanaṃ kṛtvā dve pavitravatī pātre yavair anvavakīrya pātrayor yavān prakṣipya śaṃ no devīty ṛcā pātradvaye &lsquo;paḥ kṣiptvāpsu ca yavo &lsquo;sīti yajuṣā yavān prakṣipya &ldquo;yā divyāḥ&rdquo; iti mantreṇa vaiśvadevikabrāhmaṇahasteṣv ekapātrastham arghyam ekasya brāhmaṇasya hastayoḥ pātrāntarastham aparasya nikṣipet | pratyarghyadānaṃ mantrāvṛttiḥ | evam apāṃ ca prakṣepe yavānāṃ ca prakṣepe mantrāvṛttiḥ | <strong>[480]</strong> parajāpatiḥ |</p>
<pre><code>sauvarṇaṃ rājataṃ tāmraṃ khaḍgaṃ maṇimayaṃ tathā |

yajñiyaṃ camasaṃ vāpi tv arghyārthaṃ pūrayed budhaḥ ||
</code></pre>
<p>kātyāyanaḥ |</p>
<pre><code>anantargarbhiṇaṃ sāgraṃ kauśaṃ dvidalam eva ca |

prādeśamātraṃ vijñeyaṃ pavitraṃ yatra kutracit ||
</code></pre>
<p>yogayājñavalkyaḥ |</p>
<pre><code>pavitre stha iti mantreṇa dve pavitre ca kārayet |

antargarbhe kuśacchanne kauśe prādeśasaṃmite ||
</code></pre>
<p>yajñapārśvaḥ |</p>
<pre><code>oṣadhīr antaraṃ kṛtvā aṅguṣṭhāṅguliparvaṇoḥ |

chindyāt prādeśamātraṃ tu pavitraṃ viṣṇudaivatam ||

na nakhena na kāṣṭhena na lohena na mṛnmayāt ||
</code></pre>
<p>caturviṃśatimatāt |</p>
<pre><code>dve dve śalāke devānāṃ pātre kṛtvā tv apaḥ kṣipet |

śaṃ no devyā yavo 'sīti yavān api tataḥ kṣipet ||

puṣpadhūpādibhiḥ kṛtvā pūjāṃ patreṣu mānavaḥ |

pitṛpātre viśeṣo 'yaṃ tilo 'sīti tilān kṣipet |

tisras tisraḥ śalākās tu pitṛpātreṣu pārvaṇe ||

ekoddiṣṭe śalākaikā nidhāyodakam āharet ||
</code></pre>
<p>śalākā darbhāgram | precetāḥ |</p>
<pre><code>pavitra iti mantreṇa pavitre kārayed budhaḥ |

te nidhāyārhyapātreṣu śaṃ no devīty apaḥ kṣipet ||
</code></pre>
<p>tisṛṣv api śalākāsu pavitre stha iti dvivacanānta eva mantraḥ prayoktavyaḥ | ekasminn api pātre vikalpyamānasuvarṇādidrvayabahutvāt pātreṣv iti bahuvacanam | matsyapurāṇe |</p>
<pre><code>viśvān devān yavaiḥ puṣpair abhyarcyāsanapūrvakam |

pūrayet pātrayugmāṃs tu sthāpya darbhapavitrake ||
</code></pre>
<p>pracetāḥ |</p>
<pre><code>ekaikasya tu viprasya arghyaṃ pātre vinikṣipet |

yavo 'sīti yavān kṣiptvā gandhapuṣpaiḥ supūjitam ||
</code></pre>
<p>gārgyaḥ |</p>
<pre><code>datvā haste pavitraṃ tu kṛtvā pūjāṃ vidhānataḥ |

yā divyā iti mantreṇa hasteṣv arghyaṃ vinikṣipet ||
</code></pre>
<p>precetāḥ |</p>
<pre><code>pādaprabhṛti mūrdhāntaṃ devānāṃ puṣpapūjanam |

śiraḥprabhṛti pādāntaṃ namo va iti paitṛke || **[481]**
</code></pre>
<p>gārgyaḥ |</p>
<pre><code>svadheti caiva mantrānte pitṝṇāṃ vacanaṃ yathā |

svāheti caiva devānāṃ homakarmaṇy udāharet ||
</code></pre>
<p>arghyādipradānāni cātra homaśabdenocyante ||</p>
<pre><code>**datvodakaṃ gandhamālyaṃ dhūpadānaṃ sadīpakam || 1.231 ||**
</code></pre>
<p>gandhamālyādidānāni pratyekam udakaṃ datvā kāryāṇi | tathā ca gautamaḥ: &ldquo;bhikṣādānam appūrvaṃ dadāti caivaṃ dharmyeṣu&rdquo; iti | āpaḥ pūrvaṃ yasmāt ata appūrvam | atra manuḥ |</p>
<pre><code>gandhamālyaiḥ surabhibhir arcayed daivapūrvakam |
</code></pre>
<p>śaunakaḥ punar ācchādanadānam apy āha: &ldquo;etasmin kāle gandhamālyadhūpadīpācchādanānāṃ pradānam&rdquo; | etasmin kāle &lsquo;rghyadānād ūrdhvam ity arthaḥ | gandhādimantrāḥ pitṛpūjāyāṃ vakṣyante te &lsquo;trāpy avirodhād grāhyāḥ | brahmapurāṇe |</p>
<pre><code>devān āvāhayiṣye te prāhur āvāhayasva ca |

viprāṅguṣṭhaṃ gṛhītvā tu viśvān devān samāhvayet ||

tato mantraṃ japen maunī viśve devāsa āgata |

dvitīyaṃ ca japen mantraṃ viśve devāḥ śṛṇo(ṇu)ta ca ||

japet tṛtīyaṃ mantraṃ tu paurāṇaṃ puṇyavardhanam |

āgacchantu mahābhāgā viśve devā mahābalāḥ ||

ye yatra vihitāḥ śrāddhe sāvadhānā bhavantu te |

idaṃ ca vaḥ pādyam arghyaṃ puṣpadhūpavilepanam ||

ayaṃ dīpaprakāśaś ca viśve devāḥ samarpyate ||
</code></pre>
<p>anena ca pādyādidāneṣu mantravidhiḥ kriyate | tataś ca — idaṃ vo viśve devāḥ pādyam idaṃ vo viśve devā arghyam ity evaṃ sarvatra prayojyam | dhūpadīpaprakāśayor ayaṃ va ity mantrādiḥ | evaṃ caiṣāṃ mantrāntarair vikalpaḥ || 1.231 ||</p>
<pre><code>**apasavyaṃ tataḥ kṛtvā pitṝṇām apradakṣiṇam |**
</code></pre>
<p>**	dviguṇāṃs tu kuśān datvā uśantas tv ity ṛcā pitṝn || 1.232 ||**</p>
<p>**	āvāhya tadanujñāto japed āyantu nas tataḥ |**</p>
<p>**	yavārthas tu tilaiḥ kāryaḥ kuryād arghādi pūrvavat || 1.233 ||**</p>
<p><strong>[482]</strong></p>
<p>tato vaiśvadevikamā(kā)vāhanādidīpapradānāntapadārthe(rtha) kāṇḍād ūrdhvam apasavyaṃ prācīnāvītaṃ kṛtvāpradakṣiṇaṃ prāksaṃsthaṃ dviguṇān kuśān viṣṭarārthān datvā pitṝn pitāmahān prapitāmahān ity evamādīn uddeśyān pitṝn āvāhayiṣya iti viprān ananujñāpyāvāhayati etair anujñāt uśantas tvety anuṣṭubhā damanadṛṣṭayā pitṛdai(de)vatyayā pitrādīn āvāhyāyantu na iti triṣṭubhaṃ śaṅkhadṛṣṭāṃ pitṛdai(de)vatyām japet | yavakāryaṃ cātra tilaiḥ kartavyam | arghyādi vaiśvadevikavat kuryāt | purāṇāt |</p>
<pre><code>apasavyaṃ tataḥ kṛtvā tilān ādāya saṃyataḥ |

pitṝn āvāhayāmīti pṛcched viprān udaṅmukhān ||

āvāhayed anujñāta uśantas tvety ṛcā pitṝn |

kṣiptvāpasavyaṃ ca tilān pitṝn dhyāyan samāhitaḥ ||

japed āyantu na iti mantraṃ samyag aśeṣataḥ |

rakṣārthaṃ pitṛsatrasya triḥ kṛtvā sarvatodiśam ||

tilāṃs tu prakṣipen mantraṃ tuccāryāpahatā iti |

sauvarṇarājatāmbhojamaṇipātrāṇy athāpi vā ||

arghyārthaṃ saṃskaroty eva śubhapatrapuṭādinā ||
</code></pre>
<p>brahmapurāṇe |</p>
<pre><code>pitṝn āvāhayiṣye 'haṃ śeṣān viprān vadet tataḥ |

āvāhayasvety uktas taiḥ sāvadhānā bhavantv iti ||
</code></pre>
<p>sāvadhānā bhavtv iti kartā brūyāt |</p>
<pre><code>idaṃ vaḥ pādyam arghyaṃ ca caturthyantaṃ nivedayet |

pitṝn pitāmahān yakṣye bhojanena yathākramam ||

prapitāmahāṃś ca sarvāṃś ca tat pitṝṃś cānupūrvaśaḥ |

uśantas tv eti ca japet pitṝn āvāhayet tataḥ ||

somadattā barhiṣad astv agniṣvāttāś ca ye pare |

pitaraḥ puṇyayaśasaḥ sarve 'py āyantu nas tv iti ||

tatas tilān gṛhe tasmin vikirec cāpradakṣiṇam |

śraddhayā parayā yukto japed apahatās tv iti ||

tato yajñiyavṛkṣotthapātreṣu sakuśeṣu ca |

gṛhītvāpaḥ pavitrāś ca śaṃ no devīṃ japan kṣipet ||

vikiret teṣu ca tilāṃs tilo 'sīti japan kramāt |

arghyaiḥ puṣpaiś ca gandhaiś ca tāḥ prapūjyāś ca śāstravat ||
</code></pre>
<p><strong>[483]</strong>	tato vāmena hastena gṛhītvā camasān kramāt |</p>
<pre><code>pitṛtīrthena tat toyaṃ dakṣiṇena ca pāṇinā ||

dattadarbhodake haste viprebhyaś ca pṛthak pṛthak |

dadyān mantraṃ japaṃś cātha yā divyā āpa ity api ||

amukāmukagotraitat tubhyam astu tilodakam |

eṣa te 'rgha iti procya tebhyo dadyād yathā svadhā ||

jalaṃ kṣīraṃ dadhi ghṛtaṃ tilataṇḍulasarṣapān |

kusāgrāṇi ca puṇyāni datvācāmet tataḥ svayam ||

idaṃ vaḥ puṣpam ity uktvā puṣpāṇi ca nivedayet |

ayaṃ vo dhūpa ity uktvā tad agre tu dahet tataḥ ||

ayaṃ vo dīpa ity uktvā dīpaṃ gṛhyaṃ nivedayet |

anaṅgalagnaṃ yad vastraṃ vibhave tad yugaṃ śubham ||

śvetacandanakarpūrakuṅkumāni śubhāni ca |

vilepanārthaṃ dadyāt tu yad vānyat pitṛvallabham ||
</code></pre>
<p>kātyāyanaḥ |</p>
<pre><code>apasavyavad āsiñcet pitṛpātreṣu pūrvavat |

tatas tilāṃs tilo 'sīti gandhapuṣpāṇi caiva hi ||
</code></pre>
<p>pūrvavac chaṃ no devīr ity anayety arthaḥ | dakṣaḥ |</p>
<pre><code>datvā haste pavitraṃ tu kṛtvā pūjāṃ ca pādataḥ |

yā divyā iti mantreṇa hasteṣv arghyaṃ vinikṣipet ||

haste prādeśamātraṃ tu trivṛd datvā pavitrakam |

abhyarcya pūrvato 'rghyaṃ vai dadyāt tu pitṛdiṅmukhaḥ ||
</code></pre>
<p>ślokagautamaḥ |</p>
<pre><code>śrasaḥ pādato vāpi samyag abhyarcya saṃyataḥ |

pūrvavat pṛthag ekaikam ekaikenārghayet kramāt ||

ekaikaṃ brāhmaṇam ekaikenārghyeṇa pratipūjayet ||
</code></pre>
<p>pracetāḥ |</p>
<pre><code>apradakṣiṇam eteṣām ekaikaṃtu pitṛkramāt |

saṃbodhya gotranāmabhyām eṣa te 'rgha itīrayet ||
</code></pre>
<p>tataś ca yady ekaikasya dvau dvau trīṃs trīn vā viprān upaveśayet tathāpy ekaika eva brāhmaṇo &lsquo;rghyo na sarve | ata eva śaunakas trīṇy evārghapātrāṇy āha: &ldquo;triṣu pātreṣv evaikadravyeṣv anekadravyeṣu vā&rdquo; iti | <strong>[484]</strong> smṛtyantaram |</p>
<pre><code>vibhaktibhis tu saṃyuktaṃ dīyate pitṛdaivatam |

dattam akṣayatāṃ yāti viparītaṃ nirarthakam ||
</code></pre>
<p>bahvṛcagṛhyapariśiṣṭe |</p>
<pre><code>gotraṃ svarāntaṃ sarvatra gotrasyākṣayyakarmaṇi |

gotras tu tarpaṇe kuryād evaṃ dātā na muhyati ||

sarvatraiva pitaḥ proktaḥ pitā tarpaṇakarmaṇi |

akṣayye tu pituḥ kāryaṃ tarpaṇaṃ tṛptim icchatā ||

śarmann arghyādike kāryaṃ śarmaṇo 'kṣayyakarmaṇi |

śarmā tu tarpaṇe kuryād evaṃ kurvan na muhyati ||
</code></pre>
<p>tataś cāmukagotra pitaramukaśramann etat te &lsquo;rghyam iti prayoktavyam | evaṃ pitāmahādiṣv api | tarpaṇe tv amukagotraḥ pitāmukaśarmā tṛpyatv iti prayogaḥ | evaṃ pitāmahādiṣv api | akṣayyodake tv amukagotrasya pitur amukaśarmaṇo &lsquo;kṣayyam astv iti prayogaḥ | evaṃ pitāmahādiṣv api || 1.232, 233 ||</p>
<pre><code>**datvārghyaṃ saṃsravāṃs teṣāṃ pātre kṛtvā vidhānataḥ |**
</code></pre>
<p>**	pitṛbhyaḥ sthānam asīti nyubjaṃ pātraṃ karoty adhaḥ || 1.234 ||**</p>
<p>arghyaṃ datvāvaśiṣṭān saṃsravān saṃsrāvapātrasthāñ jalaśeṣān ekasmin pātre kṛtvā yathāvidhi pitṛbhyaḥ sthānam asīti mantreṇa tat pātram adhomukhaṃ karoti | adho bhūmyāṃ na phalakādāv ity arthaḥ | pracetāḥ |</p>
<pre><code>prathamaṃ pitṛpātre tu sarvān saṃbhṛtya saṃsravān |

pitṛbhyaḥ sthānam ity uktvā kuryād bhūmāv adhomukham ||

arghyasaṃsrāvapātraṃ tu śundhantām iti saṃspṛśet |

pitṛbhyaḥ sthānam asīti nyubjaṃ kuryāt pavitravat ||

tasyopari kuśaṃ datvā pradadyād daivapūrvakam |

gandhapuṣpāṇi dhūpaṃ ca pradīpaṃ ca yathākramam ||
</code></pre>
<p>anena gandhadānaṃ caivaṃ brāhmaṇeṣu kāryam ity ucyate | tadā puṣpādidānāny api | tataś ca datvodakaṃ gandhamālyam ity atra ya uktaḥ kramas tenāsya vikalpaḥ | kātyāyanaḥ: &ldquo;ekasmin pitṛpātre saṃsrāvān samavanīya putrakāmo mukham anakti | tathā śundhantāṃ lokāḥ pitṛṣadanā ity ekadeśam avasicya tatra <strong>[485]</strong> nyubjaṃ pātraṃ karoti pitṛṣadanam asīti kuśavatyāṃ bhūmyām adhomukhaṃ kuryāt | tasyopari ca kuśapuṣpagandhadhūpadīpopapavītavāsasāṃ dānāni&rdquo; | tasya pātrasyopari gandhādidānaṃ kuśasāhacaryāt | anye tu manyante — gandhādidānaṃ pitṛbrāhmaṇebhya ity uktvā kuśadānam eva pātrasyoparīti, kuśaśabdaṃ ca dvitīyāntaṃ paṭhanti | ślokakātyāyanaḥ |</p>
<pre><code>arghyaṃ svadhā yā ity uktvā saṃsrāvān abhimantrayet |

ye devā iti mantreṇa putrakāmo mukhaṃ spṛśet ||
</code></pre>
<p>yamaḥ |</p>
<pre><code>paitṛkaṃ prathamaṃ pātraṃ tasmin paitāmahaṃ nyaset |

prapitāmahaṃ tato nyasya noddharen na ca cālayet ||

spṛṣṭam uddhṛtam anyatra nītam udghāṭitaṃ tathā |

pātraṃ dṛṣṭvā vrajanty āśu pitaraḥ praśapanti ca ||
</code></pre>
<p>matsyapurāṇāt |</p>
<pre><code>yā dviyety arghyam utsṛjya dadyād gandhādikaṃ tataḥ |

vastrottaraṃ cānupūrvaṃ datvā saṃsravam āditaḥ ||

pitṛpātre nidhāyātha nyubjam uttarato nyaset ||
</code></pre>
<p>asyārthaḥ — &ldquo;yā divyāḥ&rdquo; ity arghaṃ(ghyaṃ) datvā pitṛpātre saṃsrāvam arghyāvaśeṣam ādita ādau kṛtvā nidhāyānantaraṃ śrāddhadeśād uttarato nyubjaṃ tan nyaset | tato gandhādi vastraparyantaṃ dadyād iti | viṣṇuḥ: &ldquo;candanakuṅkumakarpūrāṇy anulepanāya&rdquo; | mārkaṇḍeyaḥ |</p>
<pre><code>candanāgurukarpūrakuṅkumāni pradāpayet |

aśvamedham avāpnoti pitṝṇām anulepanāt ||
</code></pre>
<p>vyāsaḥ |</p>
<pre><code>vipavitrakaro gandhair gandhadvāreti pūjayet |

dhūpaṃ ca dhūr asīty uktvā dīpo(pa) jyotir idaṃ ca te ||
</code></pre>
<p>tatra — &ldquo;gandhadvārām&rdquo; ity anuṣṭubhaṃ strīdai(de)vatyāṃ viśve devā apaśyan | &ldquo;dhūr asi&rdquo; iti dhūpadai(de)vatyaṃ yajuḥ parameṣṭhī prājāpatyo &lsquo;paśyat | vṛddhaśātātapaḥ |</p>
<pre><code>pavitraṃ tu kare kṛtvā yaḥ samālabhate dvijam |

rākṣasaṃ tad bhavec chrāddhaṃ nirāśaiḥ pitṛbhir gataiḥ ||
</code></pre>
<p>gandhaiś carcanaṃ samālambhanam | devalaḥ |</p>
<pre><code>yajñopavītaṃ viprāṇāṃ skandhān naivāvatārayet |

gandhādipūjāsiddhyarthaṃ daive pitrye ca karmaṇi || **[486]**
</code></pre>
<p>śaṅkhaḥ |</p>
<pre><code>upavītaṃ kaṭau kṛtvā kuryād gātrānulepanam |

ekavāsāś ca yo 'śnīyān nirāśāḥ pitaro gatāḥ ||
</code></pre>
<p>vṛddhamanuḥ |</p>
<pre><code>vinopavītaṃ no kuryād gandhaiḥ śrāddhe 'nulepanam |

niyuktaś ca śikhāvarjaṃ mālyaṃ śirasi veṣṭayet ||
</code></pre>
<p>mārkaṇḍeyaḥ |</p>
<pre><code>jātyāś ca sarvā dātavyāḥ mallikāḥ śvetayūthikāḥ |
</code></pre>
<p>brahmāṇḍapurāṇe |</p>
<pre><code>śuklāḥ sumanasaḥ śreṣṭhās tathā padmopalāni ca |

gandharūpopapannāni yāni cānyāni kṛtsnaśaḥ ||

japādi kusumaṃ bhāṇḍī rūṣikāḥ sakuraṇḍikāḥ |

puṣpāṇi varjanīyāni śrāddhakarmaṇi nityaśaḥ ||
</code></pre>
<p>śaṅkhaḥ |</p>
<pre><code>ugragandhīny agandhīni caityavṛkṣodbhavāni ca |

puṣpāṇi varjanīyāni raktavarṇāni yāni ca ||

jalodbhavāni devāni raktāny api viśeṣataḥ ||
</code></pre>
<p>caityavṛkṣaḥ śmaśānavṛkṣaḥ | varjayed ity anuvṛttau viṣṇuḥ: &ldquo;ugragandhīni kaṇṭakijāni raktāni ca puṣpāṇi | tathā sitāni sugandhīni kaṇṭakijātāny api jalajāni raktāny api dadyāt | puṣpavatīr it puṣpam&rdquo; | oṣadhīḥ pratimodadhvam ity asyā madhye pratīkam etat | brahmapurāṇe |</p>
<pre><code>candanāguruṇī cobhe tathaivośīrapadmakam |

turuṣkaṃ gugguluṃ caiva ghṛtāktaṃ yugapad dahet ||

ghṛtaṃ na kevalaṃ dadyād duṣṭaṃ vā tṛṇaguggulum ||
</code></pre>
<p>śaṅkhaḥ |</p>
<pre><code>dhūpārthe gugguluṃ dadyād ghṛtayuktaṃ madhūtkaṭam |
</code></pre>
<p>purāṇāt |</p>
<pre><code>vanaspatiraso divyo gandhāḍhyaḥ sumanoharaḥ |

āhvānaṃ sarvadevānāṃ dhūpo 'yaṃ pratigṛhyatām ||
</code></pre>
<p>śātātapaḥ |</p>
<pre><code>hastavātāhataṃ dhūpaṃ ye pibanti dvijottamāḥ |

vṛthā bhavati tac chrāddhaṃ tasmāt tat parivarjayet ||
</code></pre>
<p>devalaḥ |</p>
<pre><code>puṣpavatītimantreṇa dadyāt puṣpāṇy atandritaḥ |

idaṃ jyotir iti jyotiḥ sujyotir iti te 'pi ca || **[487]**
</code></pre>
<p>kratuḥ |</p>
<pre><code>lalāṭe puṇḍraṃ dṛṣṭvā skande(ndhe) mālāṃ tathaiva ca |

nirāśāḥ pitaro yānti dṛṣṭvā ca vṛṣalīpatim ||
</code></pre>
<p>puṇḍrakaṃ cātra vṛttaṃ niṣiddhaṃ nordhvam | marīciḥ |</p>
<pre><code>ghṛtād vā tilatailād vā nānyad dādyāt tu dīpakam ||
</code></pre>
<p>atriḥ |</p>
<pre><code>yuvaṃ vasrāṇīty anena dadyād vāsāṃsi śaktitaḥ ||
</code></pre>
<p>vāyupurāṇāt |</p>
<pre><code>vāso hi sarvadai(de)vatyaṃ sarvadevair abhiṣṭutam |

vastrābhāve kriyā na syād yajñadānādikā kvacit ||

tasmād vastrāṇi deyāni śrāddhakāle viśeṣataḥ |

dadad vai tāni cāpnoti yajñadānatapāṃsi ca ||
</code></pre>
<p>tathā|</p>
<pre><code>ācchādanaṃ tu yo dadyād ahataṃ śrāddhakarmaṇi |

āyuḥ prākāmyam aiśvaryaṃ rūpaṃ ca labhate śubham ||

kauśeyaṃ kṣaumakārpāsaṃ dugū(kū)lam ahataṃ tathā |

śrāddheṣv etāni yo dadyāt kāmān āpnoti puṣkalān ||
</code></pre>
<p>śātātapaḥ: &ldquo;yuvā suvāsā iti vāso dadyāt tadabhāve yajñopavītakam&rdquo; || tathā |</p>
<pre><code>loke śreṣṭhatamaṃ sarvam ātmanaś cāpi yat priyam |

sarvaṃ pitṝṇāṃ dātavyaṃ tad evākṣayam icchatā ||
</code></pre>
<p>vāyupurāṇe |</p>
<pre><code>śrāddheṣūpānahau dadyād brāhmaṇebhyo viśeṣataḥ |

divyaṃ sa labhate cakṣur vājiyuktān rathāṃs tathā ||

yajñopavītaṃ yo dadyāc chrāddhakāle tu dharmavit |

pāvanaṃ sarvaviprāṇāṃ brahmadānasya tat phalam ||

kṛtaṃ vipreṇa yo dadyāc chrāddhakāle kamaṇḍalum |

dhenuṃ sa labhate divyāṃ ghaṭopabhṛtadohanām ||

tūlapūrṇe tu yo dadyāt pāduke śrāddhakarmaṇi |

śobhanaṃ labhate yānaṃ pādayoḥ sukham eva ca ||

vyajanaṃ tālavṛntaṃ ca datvā viprāya satkṛtam |

prāpnuyāt sparśayuktāni sugandhīni mṛdūni ca ||

śreṣṭhaṃ chatraṃ ca yo dadyāt puṣpamālāvibhūṣitam |

prāsādo hy uttamo bhūtvā gacchantam anugacchati ||
</code></pre>
<p><strong>[488]</strong>	dadyāt pavitraṃ yogibhyo gantur dhāraṇam ambhasaḥ |</p>
<pre><code>atha niṣkasahasrasya phalam āpnoti mānavaḥ ||
</code></pre>
<p>tathā |</p>
<pre><code>lavaṇena supūrṇāni śrāddhe pātrāṇi dāpayet |

rasās tam upatiṣṭhanti bhakṣyaṃ saubhāgyam eva ca ||

pātraṃ vai taijasaṃ dadyān manojñaṃ śrāddhabhojane |

pātraṃ bhavati kāmānāṃ vidyānāṃ ca dhanasya ca ||

rājataṃ kāñcanaṃ caiva dadyāc chrāddheṣu yaḥ pumān |

datvā sa labhate dātā prākāmyaṃ dhanam eva ca ||
</code></pre>
<p>purāṇāt |</p>
<pre><code>rājataṃ rājatāktaṃ vā pitṝṇāṃ pātram eva ca |

rajatasya kathā vāpi darśanaṃ dānam eva ca ||

anantam akṣayaṃ svargyaṃ rājataṃ dānam ucyate |

pitṝn etena dānena satputrās tārayanty uta ||
</code></pre>
<p>manuḥ |</p>
<pre><code>rājatair bhājanair eṣām api vā rājatānvitaiḥ |

vāry api śraddhayā dattam akaṣayāyopakalpate ||
</code></pre>
<p>vṛddhaśātātapaḥ |</p>
<pre><code>pātre tu mṛnmaye yas tu śrāddhe vai bhojayet pitṝn |

annadātā purodhāś ca bhoktā ca narakaṃ vrajet ||
</code></pre>
<p>atriḥ |</p>
<pre><code>bhojane haimaraupyāṇi daive pitrye yathākramam |

na mṛnmayāni kurvīta bhojane daivapitryayoḥ ||

pālāśebhyo vinā na syuḥ parṇapātrāṇi bhojane ||
</code></pre>
<p>viṣṇuḥ: &ldquo;taijasāni pātrāṇi dadyād viśeṣato rājatāni | ghṛtādidāne taijasāni pātrāṇi phalgupātrāṇi vā&rdquo; | phalgur vṛkṣaviśeṣaḥ | matsyapurāṇāt |</p>
<pre><code>akṛtvā bhasmamaryādāṃ yaḥ kuryāt paṅktibhojanam |

āsuraṃ tad bhavec chrāddhaṃ pitṝṇāṃ nopatiṣṭhati ||
</code></pre>
<p>brahmapurāṇe |</p>
<pre><code>maṇḍalāni ca kāryāṇi naivāraiś cūrṇikaiḥ subhaiḥ |

gauramṛttikayā vāpi praṇītenātha bhasmanā ||

pāṣāṇacūrṇasaṃkīrṇād āhṛtaṃ tatra varjayet ||
</code></pre>
<p>brahmāṇdapurāṇe |</p>
<pre><code>prakṣālya hastapātrādi paścād adbhir vidhānavit |

prakṣālanaṃ darbhais tilair miśraṃ kṣipec chucau || **[489]**
</code></pre>
<p>viṣṇuḥ |</p>
<pre><code>mantrahīnaṃ kriyāhīnaṃ saṃpaddhīnaṃ dvijottamāḥ |

śrāddhaṃ saṃpūrṇatāṃ yātu prasādād bhavatāṃ mama || iti || 1.234 ||

**agnau kariṣya ādāya pṛcchaty annaṃ ghṛtaplutam |**
</code></pre>
<p>**	kuruṣvety abhyanujñāto hutvāgnau pitṛyajñavat || 1.235 ||**</p>
<p>**	hutaśeṣaṃ pradadyāt tu bhājaneṣu samāhitaḥ |**</p>
<p>**	yathālābhopapanneṣu raupyeṣu tu viśeṣataḥ || 1.236 ||**</p>
<p>bahutarājyasiktam annam upādāyāgnau kariṣya ity anena mantreṇa śrāddhabhoktṝn anjujñāpya kuruṣvety anena tair anujñātaḥ svasūtroktapiṇḍapitṛyajñahomakalpena tadannaikadeśam agnau hutvā hutaśeṣaṃ brāhmaṇabhojanabhājaneṣu raupyamayeṣu tadasaṃbhave pratiṣiddhavarjaṃ yathālābopapanneṣu samāhitas tanmanāḥ prakṣipet | raupyapātranirdeśāt pitṛbrāhmaṇabhājaneṣv eva hutaśeṣapradānam icchatīti gamyate | atrānujñānavacanaṃ sarvair eva brāhmaṇair yugapad vācyam ity āha manuḥ |</p>
<pre><code>agnau kuryād anujñāto brāhmaṇo brāhmaṇaiḥ saha ||
</code></pre>
<p>brāhmaṇḍapurāṇe |</p>
<pre><code>āhṛtya dakṣiṇāgniṃ tu homārthaṃ vai prayatnataḥ |

agnaye kavyavāhāya svadhā nama iti bruvan ||

somāya ca pitṛmate svadhā nama iti bruvan |

yamāyāṅgirasāṃ patye svadhā nama iti bruvan ||

ity ete homamantrās tu trayāṇām anupūrvaśaḥ |

dakṣiṇato 'gnaye nityaṃ somāyottaratas tathā ||

etayor antare nityaṃ juhuyād vai vivasvate |

bahuśuṣkendhane cāgnau susamiddhe viśeṣataḥ ||

vidhūme lelihāne ca hotavyaṃ karmasiddhaye |

aprabuddhe sadhūme vā juhuyād yo hutāśane ||

yajamāno bhaved andhaḥ so 'mutreti hi naḥ śrutam |

antar nidhāya samidhaṃ juhuyāt kavyavāhanam ||

palāśaphalgunyaghrodhaplakṣāśvatthavikaṅkatāḥ |

udumbaras tathā bilvaś candanaṃ yajñiyāś ca ye ||
</code></pre>
<p><strong>[490]</strong>	saralo devadāruś ca sālaś ca khadiraś ca ha |</p>
<pre><code>samidarthe praśastāḥ syur ete vṛkṣā viśeṣataḥ ||

grāhyāḥ kaṇṭakinaś caiva yajñiyā ye ca kecana |

pūjitāḥ samidarthe ye pitṝṇāṃ vacanaṃ yathā ||

śleṣmāntako raktamālaḥ kapitthaḥ śa(śā)lmalis tathā |

nīpo vibhītakaś caiva śrāddhakarmaṇi garhitāḥ ||

cirabilvas tathā ṭaṅkas tindukāmrātakau tathā |

bilvakaḥ kovidāraś ca ete śrāddhe vigarhitāḥ ||

nivāsaś caiva kīṭānāṃ garhitāḥ syur ayajñiyāḥ |

gulmāṃś ca veṣṭitān yāṃś ca balībhiś ca samantataḥ ||

śakunānāṃ nivāsāṃś ca varjayed dvijasattamaḥ |

anyāṃś caivaṃvidhān sarvān varjayed vā ayajñiyān ||

puṣpāṇāṃ ca phalānāṃ ca bhakṣāṇāṃ ca prayatnataḥ |

agram uddhṛtya sarveṣāṃ juhuyāj jātavedase ||
</code></pre>
<p>mārkaṇḍeyaḥ |</p>
<pre><code>āhitāgniś ca juhuyād dakṣiṇāgnau samāhitaḥ |

anāhitāgniś caupasade agnyabhāve tathāpsu vā ||
</code></pre>
<p>aupasado gṛhyāgniḥ | āhitāgner dakṣiṇāgnividhānam aupasadābhāve veditavyam | aupasade tu sati tatraiva | tathā ca vāyupurāṇam |</p>
<pre><code>āhṛtya dakṣiṇāgniṃ tu homārthaṃ vai prayatnataḥ |

agnyarthaṃ laukikaṃ vāpi juhuyāt karmasiddhaye ||
</code></pre>
<p>atra vākye &lsquo;gniśabdaḥ prakṛte &lsquo;gnau vartate | śrāddhaprayogavidhau ca gṛhyo &lsquo;gniḥ prakṛtaḥ śrāddhaprayogasya gṛhyaśāstravidheyatvāt | gṛhyāgnyadhikāreṇa ca gṛhyaśāstrāṇāṃ pravṛttir iti tadabhāva eva tatkārye dakṣiṇāgnilaukikāgnyor vidhir yujyate tatsadbhāve tu tenaiva svakāryasiddhau kim agnyantaravidhānena | yo &lsquo;pi dharmaśāstreṣu purāṇeṣu ca śrāddhaprayogavidhiḥ sa gṛhyoktād abhinnaḥ pratyabhijñānāt tena dharmaśāstreṣv api gṛhya evāgniḥ prakṛtaḥ | ato &lsquo;gnyartham ity atrāgniśabdo gṛhyaparaḥ prakṛtatvād iti yuktam | yat punar anāhitāgniś caupasada iti vacanaṃ tad dakṣiṇāgnāv agnaukaraṇavidhānād anāhitāgneḥ śrāddhānadhikārāśaṅkānirākaraṇārtham | <strong>[491]</strong> tataś cānāhitāgniś caupasade kuryād eva na na (?) kuryāt | na tv anāhitāgnir evaupasada iti tasyārthaḥ | anagnis tu viprakare &lsquo;gnaukaraṇahomaṃ kuryād ity āha manuḥ |</p>
<pre><code>agnyabhāve tu viprasya pāṇāv evopapādayet |
</code></pre>
<p>yat tu jātūkarṇyenoktam,</p>
<pre><code>agnyabhāve tu viprasya haste dadyāt tu dakṣiṇe |

agnyabhāvaḥ smṛtas tāvad yāvad bhāryāṃ na vindati ||
</code></pre>
<p>iti, tad bhāryāvedanāt prāṅ niyatāgnyabhāvo na punas tataḥ prāg evāgnyabhāva ity abhiprāyaḥ(yeṇa) | labdhabhāryo &lsquo;pi prāg dāyavibhāgād anagniḥ saṃbhavati | pāṇāv evopapadayed ity evaśabdo laukikam agniṃ vyudasyati yataḥ sa evāha |</p>
<pre><code>na paitṛyajñiyo homo laukiko 'gnau vidhīyate |
</code></pre>
<p>matsyapurāṇe |</p>
<pre><code>agnyabhāve tu viprasya pāṇāv atha jale 'pi vā |

ajakarṇe 'śvakarṇe vā goṣṭhe vātha śivāntike ||
</code></pre>
<p>śaṅkhaḥ |</p>
<pre><code>ajasya dakṣiṇe karṇe pāṇau viprasya dakṣiṇe |

apsu caiva kuśastambe agniṃ kātyāyano 'bravīt ||

rajate ca suvarṇe ca nityaṃ vasati pāvakaḥ ||
</code></pre>
<p>kātyāyanaḥ |</p>
<pre><code>pitrye yaḥ paṅktimūrdhanyas tasya pāṇāv anagnikaḥ |

hutvā mantravad anyeṣāṃ tūṣṇīṃ pātreṣu nikṣipet ||

mātāmahasya bhede 'pi kuryāt tantre ca sāgnikaḥ ||
</code></pre>
<p>mātāmahasya yo brāhmaṇas tasya pāṇau vaiśvadevikatantre bhede ca pṛthag agnaukaraṇaṃ kāryam ity arthaḥ | vāyupurāṇe |</p>
<pre><code>daive hy anagnikaḥ kuryāc cheṣaṃ pitrye nivedayet |

na hi smṛtāḥ śeṣabhājo viśve devāḥ purāṇagaiḥ ||
</code></pre>
<p>yamaḥ |</p>
<pre><code>daivaviprakare 'nagniḥ kṛtvāgnaukaraṇaṃ dvijaḥ |

hutvā pitṛbhyaḥ śeṣāt tu piṇḍārthaṃ sthāpayet punaḥ ||
</code></pre>
<p>vāyupurāṇam |</p>
<pre><code>vaiśvadeve yadaikasmin bhaveyur dvyādayo dvijāḥ |

tadaikapāṇau dātavyaṃ syād vidhir vihatas tadā ||
</code></pre>
<p>asyārthaḥ — yadaikasmiñ śrāddhe vaiśvadevike karye dvau catvāraḥ ṣaḍ ity evaṃ dvyādayo viprāḥ syus tadaikasya haste home kṛte kṛto vidhir ato na viprāntarahaste kārya iti | vaiśvadevikahaste homo &lsquo;nagner vaikalpikaḥ | yadā ca haste homas <strong>[492]</strong> tadā bhavatsv evāgnaukaraṇam iti brāhmaṇānujñānam | tatheri ca prativacanam | tad āha śaunakaḥ: &ldquo;anagniś ced ājyaṃ gṛhītvā bhavatsv evāgnaukaraṇam iti pūrvavat tathāstv iti&rdquo; | yamaḥ |</p>
<pre><code>hutvāgnau ca tataḥ paścād vidhinānena mantravit |

svadhety evaṃ haviḥśeṣam ādāya prasamīkṣya ca ||
</code></pre>
<p>homāvaśiṣṭaṃ svadhety anena mantreṇa prasamīkṣyālokyādāya pitṛbhyo datvā piṇḍārtham avaśeṣayet || 1.235, 236 ||</p>
<pre><code>**datvānnaṃ pṛthivī pātram iti pātrānumantraṇam |**
</code></pre>
<p>**	kṛtvedaṃ viṣṇur ity anne dvijāṅguṣṭhaṃ niveśayet || 1.237 ||**</p>
<p>hutaśeṣād anyad bhojanārtham upakḷptam annaṃ vicitraṃ tad devebhyaḥ pitṛbhyaś ca datvā saṃkalpya pṛthivī te pātram iti pātrānumantraṇaṃ kṛtvā &ldquo;idaṃ viṣṇur vi cakrame&rdquo; iti gāyatryā medhātithidṛṣṭayā viṣṇudai(de)vatyayā dvijāṅguṣṭhaṃ tasminn anne niveśayet | śaunakaḥ |</p>
<pre><code>pākaṃ sarvam upānīya saṃvedya ca pṛthak pṛthak |

vidhinā daivapūrvaṃ tu pariveṣaṇam ārabhet ||
</code></pre>
<p>saṃvedya bhoktṝṇāṃ saṃviditaṃ kṛtvety arthaḥ | uśanā |</p>
<pre><code>hutaśeṣaṃ pitṛbhyaś ca datvānnaṃ pariveṣayet |

haviṣyaṃ madhumāṃsāni pāyasāpūpam eva ca ||
</code></pre>
<p>śaṅkhaḥ |</p>
<pre><code>uṣṇam annaṃ dvijātibhyaḥ śraddhayā vinivedayet |

anyatra phalapuṣpebhyaḥ pānakebhyaś ca paṇḍitaḥ ||
</code></pre>
<p>phalādy anuṣṇaṃ deyam ity arthaḥ | dharmaḥ |</p>
<pre><code>pariveṣaṇam iṣṭaṃ syād bhāryayā pitṛtṛptaye |

phalasyānantatā proktā svayaṃ ca pariveṣaṇe ||
</code></pre>
<p>hutaśeṣaṃ pradāya svayaṃ ca pariveṣaṇaṃ kāryam iti vihitam | śaunakas tu pariveṣaṇottarakālaṃ hutaśeṣapradānam āha: &ldquo;annam anne mṛṣṭaṃ dattaṃ samṛdhnukam&rdquo; iti | hutāvaśiṣṭam annaṃ bhājane pūrvaṃ datte bhojanārthe &lsquo;nne dattaṃ samṛdhnukam ṛddhikaraṃ bhavatīty arthaḥ | manuḥ |</p>
<pre><code>pāṇibhyām upasaṃgṛhya svayam annasya vardhitam |

viprāntike pitṝn dyāyañ śanakair upanikṣipet || **[493]**
</code></pre>
<p>tataś ca viprabhojanapradeśāt pradeśāntare &lsquo;nnasya vardhitaṃ hastābhyām upasaṃgṛhya viprasaṃnidhau pitrādīn dhyāyañ śanakaiḥ sthāpayet svayam eva | ekaikasya bhoktur bhojanārtham upakalpito bhāgo &lsquo;nnasya vardhitam | tathā |</p>
<pre><code>ubhayor hastayor muktaṃ yad annam upanīyate |

tad vipralumpanty asurāḥ sahasā duṣṭacetasaḥ ||

guṇāṃś ca sūpaśākādyān payo dadhi ghṛtaṃ madhu |

vinyaset prayataḥ samyag bhūmāv eva samāhitaḥ ||
</code></pre>
<p>guṇā vyañjanādikāni tāni ca sūpaśākādiśabdair nirdiṣṭāni tāni ca bhūmisthiteṣu bhājaneṣu deyāni | nāmarya(trā)disthiteṣu | vṛddhaśātātapaḥ |</p>
<pre><code>āyasena tu pātreṇa yad annam upanīyate |

bhoktā viṣṭhāsamaṃ bhuṅkte dātā tu narakaṃ vrajet ||
</code></pre>
<p>tathā |</p>
<pre><code>hastadattās tu ye snehā lavaṇavyañjanādayaḥ |

dātāraṃ nopatiṣṭhanti bhoktā bhuñjīta kilbiṣam ||

sauvarṇarājatābhyāṃ vā khaḍgenaudumbareṇa vā |

dattam akṣayatāṃ yāti phalgupātreṇa vā punaḥ ||
</code></pre>
<p>audumbaraṃ tāmramayam | yamaḥ |</p>
<pre><code>mākṣikaṃ phāṇitaṃ śākaṃ gorasaṃ lavaṇaṃ tathā |

hastadattāni bhuktvā tu kṛcchraṃ sāntapanaṃ caret ||
</code></pre>
<p>viṣṇuḥ: &ldquo;na pratyakṣaṃ lavaṇaṃ dadyāt&rdquo; | vāyupurāṇe |</p>
<pre><code>saindhavaṃ lavaṇaṃ caiva tathā mānasasaṃbhavam |

pavitre parame hy ete pratyakṣe 'pi ca nityaśaḥ ||
</code></pre>
<p>hārītaḥ |</p>
<pre><code>paṅktyāṃ vai copaviṣṭebhyaḥ samaṃ gandhādi bhojanam |

na paṅktyāṃ viṣamaṃ dadyān na yācen na ca dāpayet ||

yācako dāpako dātā sarve nirayagāminaḥ(ṇaḥ) ||
</code></pre>
<p>kārṣṇājiniḥ |</p>
<pre><code>apasavyena kartavyaṃ pitryaṃ kṛtyaṃ viśeṣataḥ |

annadānād ṛte sarvam evaṃ mātāmaheṣv api ||

apasavyena yas tv annaṃ brāhmaṇebhyaḥ prayacchati |

viṣṭhām. aśnanti pitaras te ca sarve dvijātayaḥ ||

yat tu śrāddhaṃ kriyāduṣṭam ajñānapariveṣitam |

tasmin bhuktvācaret kṛcchraṃ cāndrāyaṇam athāpi vā || **[494]**
</code></pre>
<p>apasavyam atra prācīnāvītam | yamaḥ |</p>
<pre><code>yāvad dhaviṣyaṃ bhavati yāvat sṛṣṭaṃ pradīyate |

tāvad aśnanti pitaro yāvan nāha dadāmy aham ||

yat kiṃcit pacyate gehe bhakṣyaṃ vā bhojyam eva vā |

na bhoktavyaṃ pitṝṇāṃ syād anivedya kathaṃcana ||
</code></pre>
<p>purāṇāt |</p>
<pre><code>nāpavitreṇa hastena naikena na vinā kuśam |

nāyase nāyasenaiva śrāddhe tu pariveṣayet ||
</code></pre>
<p>āyase bhājana āyasena darvyādinā na dadyād ity arthaḥ |</p>
<pre><code>tasmād antaritaṃ deyaṃ parṇenātha tṛṇena ca |
</code></pre>
<p>paiṭhīnasiḥ: &ldquo;pṛthivī te pātraṃ dyaur apidhānaṃ brāhmaṇasya mukhe &lsquo;mṛtaṃ juhomi svadhā | idaṃ viṣṇur vi cakrama ity anenāṅguṣṭham anne codake cāvadharya vyāhṛtipūrvāṃ gāyatrīṃ japtvā svadateti brūyāt&rdquo; | yamaḥ |</p>
<pre><code>aṅguṣṭhamātro bhagavān viṣṇuḥ paryaṭate mahīm |

rākṣasānāṃ vadhārthāya ko me 'dya prahariṣyati ||

tasmāc chrāddheṣu sarveṣu aṅguṣṭhagrahaṇaṃ smṛtam |

niraṅguṣṭhaṃ ca yac chrāddhaṃ bahirjānu ca yat kṛtam ||

bahirjānu ca yad bhuktaṃ sarvam evāsuraṃ bhavet |

viṣṇo havyaṃ ca kavyaṃ ca brūyād rakṣeti ca kramāt ||

vāriṣv agrapradatteṣu tam aṅguṣṭhaṃ niveśayet ||
</code></pre>
<p>kātyāyanaḥ: &ldquo;vaiṣṇavyā vā yajuṣā vāṅguṣṭham anne &lsquo;vagāhyāpahatā iti tilān prakīryoṣṇaṃ sviṣṭam annaṃ dadyāt&rdquo; | idaṃ viṣṇur vi cakrama it vaiṣṇavī, viṣṇo havyam iti yajuḥ | dadyād devebhyaḥ pitṛbhyaś ceti śeṣaḥ | viṣṇuḥ: &ldquo;namo viśvebhyo devebhya ity annam ādau prāṅmukhayor nivedayet | pitre pitāmahāya ca nāmagotrābhyām udaṅmukheṣu&rdquo; | uktavākyebhyaḥ pūrvam aṅguṣṭhaniveśanaṃ paścād annasaṃkalpa iti kramaḥ pratīyate | atra prāṅmukhayor udaṅmukheṣv iti saptamyā brāhmaṇānām āhavanīyārthatvaṃ pratipadyate | viśvebhyo devebhyaḥ pitra ityādikayā caturthyā viśveṣāṃ devānāṃ pitrādeś ca devatātvaṃ tena yad āpastambena: &ldquo;athaitan manuḥ śrāddhaśabdaṃ karma provāca&rdquo; ityādinā śrāddham uktaṃ tad etan nivedanādiśabdenocyate | <strong>[495]</strong> brahmapurāṇe |</p>
<pre><code>tato madhughṛtāktaṃ tu soṣṇam annaṃ tilānvitam |

gṛhītvā devatīrthena praṇavenaiva tat punaḥ ||

etad vo 'nnam itīty uktvā viśvān devāṃś ca saṃyajet ||
</code></pre>
<p>asyārthaḥ — vaiśvadevikabrāhmaṇabhojanārthaṃ madhughṛtābhyām abhyaktenānnena pūrṇapātraṃ satilodakena hastāgreṇa gṛhītvom ity etad vo viśve devā amukanāmāno &lsquo;nnam iti nivedayed iti |</p>
<pre><code>pitṛbhyaś ca tato dadyād annam āmantraṇena tu |

amukāmukagotraitat tubhyam annaṃ svadhā namaḥ ||

atha datvā samagraṃ tu kulāntaṃ bhojanaṃ kramāt |

viśvebhyaś cātha devebhyaḥ kuryāc ca pratipādanam ||

dvijāṅguṣṭhaṃ gṛhītvā tu paṭhan mantraṃ ca vāgyataḥ |

pṛthvī te pātram ity annam amṛtaṃ cintayet paṭhan ||

viṣṇo havyam idaṃ rakṣa madīyam iti kīrtayan |

ekaikasyātha viprasya gṛhītvāṅguṣṭham ādarāt ||

amukāmukagotraitat tubhyam annaṃ svadhā namaḥ |

tilayuktaṃ ca pānīyaṃ sakuśaṃ teṣu cāgrataḥ ||

vikiret pitṛbhṛtyebhyo japann apahatā iti |

tebhyo dadyād apośānaṃ bhavantaḥ prāśayantv iti ||
</code></pre>
<p>asmād vākyād aṅguṣṭhaniveśanaṃ paścāt pūrvam annasaṃkalpa iti gamyate | tataś cāṅguṣṭhaviveśanānnasaṃkalpayoḥ paurvāparye vikalpaḥ | atriḥ |</p>
<pre><code>asaṃkalpitam annādyaṃ pāṇibhyāṃ yad upaspṛśet |

abhojyaṃ tad bhaved dattaṃ pitṝṇāṃ nopatiṣṭhate ||
</code></pre>
<p>devādibhyo &lsquo;nnapradānaṃ saṃkalpaḥ |</p>
<pre><code>apośānakare vipre saṃkalpaṃ yaḥ samācaret |

tad annam asurair bhuktaṃ pitṝṇāṃ nopatiṣṭhati ||

hastena saktam annadyam idam annam udīrayet |

svadheti ca tataḥ kuryāt svasattāvinivartanam ||
</code></pre>
<p><strong>[496]</strong>	gotrasaṃbandhanāmāni idam annam iti svadhā |</p>
<pre><code>pitṛkramād udīryeti svasattāṃ vinivartayet ||
</code></pre>
<p>svasattāvinivartanāya na mameti mānasaḥ saṃkalpaḥ kāryaḥ | tataś cāmukagotrapitar amukaitat te &lsquo;nnaṃ svadhā nama ity uccārya na mameti manasā saṃkalpayet | evaṃ pitāmahādāv api | yadā tu bahūnāṃ pitrādīnām ekaika eva brāhmaṇo bhojyate tadā yāvantaḥ pitaras tāvato &lsquo;nnabhāgān budhyā kṛtvāikaikaṃ bhāgaṃ pitrādibhyaḥ saṃkalpayet | tathā |</p>
<pre><code>datte vāpy atha vādatte bhūmau yo nikṣiped balim |

tad annaṃ viphalaṃ yāti nirāśaiḥ pitṛbhir gataiḥ ||
</code></pre>
<p>bharadvājaḥ |</p>
<pre><code>pitṝṇām annam ādāya baliṃ yas tu prayacchati |

steyena brāhmaṇas tena sa sarvasteyakṛd bhavet || 1.237 ||

**savyāhṛtikāṃ gāyatrīṃ madhu vātā iti tryṛcam |**
</code></pre>
<p>**	japtvā yathāsukhaṃ vācyaṃ bhuñjīraṃs te &lsquo;pi vāgyatāḥ || 1.238 ||**</p>
<p>tisṛbhir vyāhṛtibhiḥ sahitāṃ gāyatrīṃ madhuvātā iti ca tryṛcaṃ rāhugaṇagautamadṛṣṭaṃ gāyatraṃ vaiśvadevaṃ japitvā yathāsukhaṃ juṣadhvam iti viprān prati vācyam | te ca viprā vācaṃyamā bhuñjīran | pracetāḥ |</p>
<pre><code>apośānaṃ pradāyātha sāvitrīṃ trir japed atha |

madhu vāta(tā) iti tryṛcaṃ madhv ity etat trikaṃ tathā ||
</code></pre>
<p>madhv iti trir uccārayed ity arthaḥ | laghuyamaḥ |</p>
<pre><code>annaṃ madhumayaṃ kṛtvā madhu vāteti mantritam |

agnihīnaṃ kriyāhīnaṃ mantrahīnaṃ ca yad bhavet ||

sarvam acchidram ity uktvā tato yatnena bhojayet ||
</code></pre>
<p>madhumayaṃ pracuramadhukam ity arthaḥ | acchidrabhāṣaṇaṃ ca prāg evāpośānadānāt kāryaṃ na paścāt | tad āha pracetāḥ |</p>
<pre><code>apośānakarāgrāṇām acchidrasya ca bhāṣaṇāt |

nirāśāḥ pitaro yānti devaiḥ saha na saṃśayaḥ ||
</code></pre>
<p>vyāsaḥ |</p>
<pre><code>juṣadhvam iti te coktāḥ samyagvidhṛtabhānanāḥ |

kṛtamaunāḥ samaśnīyur apośānād anantaram || **[497]**
</code></pre>
<p>śaṅkhalikhitau: &ldquo;nāgrāsanasthaḥ pūrvam aśnīyān nābhyadhikaṃ dadyān na pratigṛhṇīyāt&rdquo; | baudhāyanaḥ |</p>
<pre><code>juṣeti prathamaṃ brūyād bhuktānte brāhmaṇeṣu ca |

mantrakarmaviparyāsād acchidraṃ jāyatām iti ||
</code></pre>
<p>bahvṛcagṛhyapariśiṣṭam |</p>
<pre><code>yac ca pāṇitale dattaṃ yc cānnam upakalpitam |

ekībhāvena bhoktavyaṃ pṛthagbhāvo na vidyate ||
</code></pre>
<p>pāṇitale dattam ity agnaukaraṇānnam ity arthaḥ | tac cānnaṃ saṃkalpāt pūrvaṃ pṛthak sthāpyaṃ tato bhojanārthenānnena miśraṇīyam | manuḥ |</p>
<pre><code>na ca dvijātayo brūyur dātrā pṛṣṭān havirguṇān |

yāvad ūṣmā bhavaty anne yāvad aśnanti vāgyatāḥ ||

tāvad aśnanti pitaro yāvan noktā havirguṇāḥ ||
</code></pre>
<p>pracetāḥ |</p>
<pre><code>pītvāpośānam aśnīyāt pātre dattam agarhitam |

sarvendriyāṇāṃ cāpalyaṃ pādapāṇyos tathaiva ca ||

dantacchedaṃ hastapānaṃ varjayec cātibhojanam ||
</code></pre>
<p>pānādikaṃ hastena na pibet | śaṅkhalikhitau: &ldquo;brāhmaṇā annaṃ guṇadoṣair nābhivadeyuḥ | nānṛtaṃ brūyuḥ | anyonyaṃ na praśaṃseyuḥ | annapānaṃ na prabhūtam iti na brūyuḥ | anyatra hastasaṃjñāyā yāvad bhūmau yāvat praśastaṃ yāvat soṣma tāvad aśnanti pitaro hy anyatra phalammūlapānakebhyaḥ&rdquo; | phalādīnāṃ soṣmatā na kāryety arthaḥ | yamaḥ |</p>
<pre><code>yaś ca pāṇitale bhuṅkte yaś ca vāyuṃ samutsṛjet |

na tasya pitaro 'śnanti yaś caivāgre praśaṃsati ||
</code></pre>
<p>varāhapurāṇe |</p>
<pre><code>yācate yadi dātāraṃ brāhmaṇo jñānavarjitaḥ |

pitaras tasya tuṣyanti dātur bhoktur na saṃśayaḥ ||
</code></pre>
<p>hārītaḥ |</p>
<pre><code>uddhṛtya pāṇiṃ vihasan sakrodho vismayānvitaḥ |

śrāddhakāle tu yad bhuṅkte na tat prīṇāti vai pitṝn ||
</code></pre>
<p>vṛddhaśātātapaḥ |</p>
<pre><code>āsane pādam āropya yad bhuṅkte ca dvijottamaḥ |

hanti daivaṃ ca pitryaṃ ca tad annaṃ ca prajāḥ paśūn ||
</code></pre>
<p>devalaḥ |</p>
<pre><code>yo 'prasannamanā bhuṅkte sopānatko 'pi vā punaḥ |

pralāpaśīlaḥ kruddho vā sa vipraḥ pitṛdūṣakaḥ || **[498]**
</code></pre>
<p>yamaḥ |</p>
<pre><code>yas tu bhuktvā punar bhuṅkte yaś ca tailābhighāritam |

rajasvalābhir yad dṛṣṭaṃ tad vai rakṣāṃsi gacchati ||
</code></pre>
<p>rajasvalādibhir iti vyākhyeyaṃ bahuvacanam |</p>
<pre><code>niroṃkāreṇa yad bhuktaṃ pariviṣṭaṃ samanyunā |

durātmanā ca yad bhuktaṃ tad vai rakṣāṃsi gacchati ||
</code></pre>
<p>niroṃkāreṇety oṃkārādikaṃ bhojanamantram antareṇety arthaḥ |</p>
<pre><code>vidhihīnam asṛṣṭānnaṃ mantrahīnam adakṣiṇam |

aśraddhayā hutaṃ dattaṃ tad vai rakṣāṃsi gacchati ||

niyuktaś caiva yaḥ śrāddhe yat kiṃcit parivarjayet |

pitaras tasya taṃ māsaṃ nairāśyaṃ pratipedire ||
</code></pre>
<p>vasiṣṭhaḥ |</p>
<pre><code>ubhayoḥ śākhayor muktaṃ pitṛbhyo 'nnaṃ niveditam |

tadantaraṃ pratīkṣante hy asurā duṣṭacetasaḥ ||

tasmād aśūnyaṃ hastena tiṣṭhed ucchoṣaṇād dvijaḥ ||
</code></pre>
<p>tathā |</p>
<pre><code>niyuktas tu tathā śrāddhe daive vā māṃsam utsṛjet |

yāvanti paśuromāṇi tāvan narakam ṛcchati ||
</code></pre>
<p>varāhapurāṇe |</p>
<pre><code>uddhared yadi pātraṃ tu brāhmaṇo jñānadurbalaḥ |

haranti rākṣasās tasya bhuñjāno 'nnaṃ vasuṃdhare ||
</code></pre>
<p>śātātapaḥ |</p>
<pre><code>arghabhukte tu yo vipras tasmin pātre jalaṃ pibet |

yad bhuktaṃ tat pitṝṇāṃ tu śeṣaṃ vidyād athāsuram ||

hastaṃ prakṣālya yaś cāpaḥ pibed bhuktvā dvijaḥ sadā |

tad annam asurair bhuktaṃ nirāśāḥ pitaro gatāḥ ||
</code></pre>
<p>manuḥ |</p>
<pre><code>śrāddhaṃ bhuktvā ya ucchiṣṭaṃ vṛṣalāya prayacchati |

sa mūḍho narakaṃ yāti kālasūtram avākśirāḥ ||
</code></pre>
<p>śātātapaḥ |</p>
<pre><code>bhagnapṛṣṭhas tu yo bhuṅkte bahirjānus tathaiva ca |

haste vakti cājasraṃ sa jñeyaḥ pitṛghātakaḥ ||

na spṛśed vāmahastena bhuñjāno 'nnaṃ kadācana |

na pādau na śiro bastiṃ na padā bhājanaṃ spṛśet || **[499]**
</code></pre>
<p>baudhāyanaḥ |</p>
<pre><code>pādena pādam ākramya yo bhuṅkte 'nāpadi dvijaḥ |

naivāsau bhojyate śrāddhe nirāśāḥ pitaro gatāḥ ||
</code></pre>
<p>brahmāṇḍapurāṇe |</p>
<pre><code>śūdrāya cānupetāya śrāddhocchiṣṭaṃ na dāpayet |

yo dadyād rāgasaṃmohān na tad gacchati vai pitṝn ||

tasmān na deyam ucchiṣṭam annādyaṃ śrāddhakarmaṇi |

anyatra dadhisarpirbhyāṃ śiṣyāya ca sutāya ca ||

harṣayed brāhmaṇāṃs tuṣṭo bhojayec cāśanaṃ śanaiḥ |

annādyenāsakṛc caitān guṇaiś ca paricodayet ||
</code></pre>
<p>paricodayet pravartayet | nigamaḥ |</p>
<pre><code>apekṣitaṃ na yo dadyāc chrāddhārthaṃ parikalpitam |

adhaḥ kṛcchrāsu ghorāsu tiryagyoniṣu jāyate ||

māṃsāpūpaphalekṣvādi dantacchedaṃ na bhakṣayet |

grāsaśeṣaṃ na pātre syāt pītaśeṣaṃ tu no pibet ||
</code></pre>
<p>atriḥ |</p>
<pre><code>huṃkāreṇāpi yo brūyād dhastād vātha guṇān vadet |

bhūtalāc coddharet pātraṃ muñjed dhastena vā pibet ||

prauḍhapādo bahiṣkakṣo bahirjānukaro 'tha vā |

aṅguṣṭhena vināśnāti mukhaśabdena vā punaḥ ||

pītvāvaśiṣṭatoyādi punar uddhṛtya vā pibet |

khāditārdhaṃ punaḥ khāden modakādi phalādi vā ||

mukhena vā dhamed annaṃ niṣṭhīved bhājane 'pi vā |

ittham aśnan dvijaḥ śrāddhaṃ hatvā gacchaty adhogatim ||

ghṛtaṃ vā yadi vā tailaṃ vipro nādyān nakhacyutam |

yamas tad aśuci prāha tulyaṃ gomāṃsabhakṣaṇaiḥ ||
</code></pre>
<p>śātātapaḥ |</p>
<pre><code>atyuṣṇaṃ satilaṃ sarvam anivāritam adrutam |

alolupo jitakrodho bhuñjītānnaṃ mitaṃ hitam ||
</code></pre>
<p>kārṣṇājiniḥ |</p>
<pre><code>kuryād athāpariśrānto dambhāhaṃkāravarjitaḥ |

krodhaṃ mohaṃ tathā lobhaṃ varjayec chrāddhakarmaṇi ||
</code></pre>
<p>kuryād bhojanam ity anvayaḥ | <strong>[500]</strong></p>
<p>manuḥ |</p>
<pre><code>brāhmaṇaṃ bhukṣukaṃ vāpi bhojanārtham upāgatam |

brāhmaṇair abhyanujñātaḥ śaktitaḥ pratipūjayet ||
</code></pre>
<p>yamaḥ |</p>
<pre><code>bhikṣuko brahmacārī vā bhojanārtham upāgataḥ |

upaviṣṭeṣu tu prāptaḥ kāmaṃ tam api bhojayet || 1.238 ||

**annam iṣṭaṃ haviṣyaṃ ca dadyād akrodhano 'tvaraḥ |**
</code></pre>
<p>annaṃ pāyasādi brāhmaṇānām abhīṣṭaṃ tac ca havirbhāgārhaṃ krodhatvarārahito dadyāt | śaṅkhaḥ |</p>
<pre><code>agnaukaraṇaśeṣeṇa yad annam abhighārayet |

tasmiṃs tu prāśite dadyād yad anyat prakṛtaṃ bhavet ||
</code></pre>
<p>śaṅkhalikhitau: &ldquo;tatas tilair māṃsaiḥ śākaiḥ sūpaiḥ kṛsarapāyasāpūpair lājair bhakṣaiḥ pānair madhunā ghṛtena dadhnā payasā ca prabhūtamiṣṭato &lsquo;nnaṃ dadyād anasūyaḥ&rdquo; | yamaḥ |</p>
<pre><code>tato viṣa(śa)dam ānīya bhojayet prayato dvijān |

annaṃ sūpaṃ ghṛtaṃ śākaṃ māṃsaṃ dadhi payo madhu ||

sarvam etat samānīya praṇayet yathāsukham |

yad yad roceta viprebhyas tat tad dadyād amatsarī ||
</code></pre>
<p>nārāyaṇaḥ |</p>
<pre><code>yad dhavyaṃ yat pavitraṃ ca yat pitryaṃ yat sukhāvaham |

dvijātibhyaḥ savarṇāyā nāryā hastena dīyate ||

hṛdayaṃ yad annam uṣṇaṃ yat tad uṣṇam iha śasyate ||
</code></pre>
<p>manuḥ |</p>
<pre><code>havir yac cirarātrāya yac cānantyāya kalpate |

pitṛbhyo vidhivad dattaṃ tat pravakṣyāmy aśeṣataḥ ||

tilair vrīhiyavair māṣair adbhir mūlaphalena vā |

dattena māsaṃ prīyante vidhivat pitaro nṛṇām ||
</code></pre>
<p>viṣṇuḥ: &ldquo;tilair vrīhiyavair māṣair adbhir mūlaphalaiḥ śākaiḥ priyaṅgunīvārair godhūmaiś ca māsaṃ prīyante | ekādaśaurabhreṇājena saṃvatsaraṃ tu payasā tadvikārair vā&rdquo; | manuḥ |</p>
<pre><code>munyannāni payaḥ somaṃ māṃsaṃ yac cānupaskṛtam |

akṣāralavaṇaṃ caiva prakṛtyā havir ucyate ||
</code></pre>
<p>anupakṛtaṃ kāryāntarārthatvenāpakvam | <strong>[501]</strong> bṛhaspatiḥ |</p>
<pre><code>saṃskṛtaṃ vyañjanāḍhyaṃ ca payomadhughṛtānvitam |

śraddhayā dīyate yasmāc chrāddhaṃ tena nigadyate ||
</code></pre>
<p>āpastambaḥ: &ldquo;naiyamikaṃ tu yac chrāddhaṃ snehavad eva dadyāt | sarpir māṃsam iti prathamakalpābhāve tailaṃ śākam iti&rdquo; | kārṣṇājiniḥ |</p>
<pre><code>yad iṣṭaṃ jīvataś cāsīd dadyāt tat tasya yatnataḥ ||
</code></pre>
<p>yamaḥ |</p>
<pre><code>kṛcchraṃ dvādaśarātreṇa mucyate karmaṇas tataḥ |

tasmād vidvān naiva dadyān nāpi yāceta dāpayet ||
</code></pre>
<p>vṛddhaśātātapas tv anyathāha |</p>
<pre><code>apekṣitaṃ yācitavyaṃ śrāddhārtham upakalpitam |

na yācate dvijo mūḍhaḥ sa bhavet pitṛghātakaḥ ||

apekṣitaṃ yo na dadyāc chrāddhārtham upakalpitam |

kṛpaṇo mandabuddhis tu na sa śrāddhaphalaṃ labhet || iti |
</code></pre>
<p>tac ca śrāddhārtham upakalpitaṃ yācitavyaṃ dātavyaṃ ca | anupakalpitaṃ tu na yācyaṃ nāpi deyam iti vyavasthā ||</p>
<pre><code>**ā tṛptes tu pavitrāṇi japtvā pūrvajapaṃ tathā || 1.239 ||**
</code></pre>
<p>**	annam ādāya tṛptāḥ stha śeṣaṃ caivānumānya ca |**</p>
<p>**	tad annaṃ prakired bhūmau dadyāc cāpaḥ sakṛt sakṛt || 2.240 ||**</p>
<p>brāhmaṇatṛptiṃ yāvat pavitrāṇi sūktāni yajūṃṣi sāmāni ca japitvā yad yad annaṃ viprair upabhuktaṃ tatas tata ekadeśaṃ kvacit pātre kṛtvopādāya pūrvaṃ japaṃ japitvā tṛptāḥ stheti viprān āmantrya taiś ca tṛptāḥ sma iti pratyuktaḥ śeṣam annaṃ yathā netuṃ manyante tathoktvā tatpātrastham annaṃ bhūmau prakiret | tato viprebhyaḥ sakṛt sakṛd apo dadyāt | vyāhṛtayaḥ sāvitrī &ldquo;madhu vātā ṛtāyate&rdquo; iti tryṛcaś ca pūrvajapaḥ sa yajñopavītinā kāryaḥ | yad āha jamadagniḥ |</p>
<pre><code>apasavyena kartavyaṃ sarvaṃ śrāddhaṃ yathāvidhi |

sūktaṃ stotraṃ japaṃ muktvā viprāṇāṃ ca visarjanam || iti |
</code></pre>
<p>kātyāyanaḥ: &ldquo;aśnatsu japed vyāhṛtipūrvāṃ gāyatrīṃ sapraṇavāṃ sakṛt trir vā rakṣoghnīḥ pitṛmantrān puruṣasūktam apratiratham anyāni ca pavitrāṇi&rdquo; | <strong>[502]</strong> kṛṇuṣva pāja [RV 3.4.23] ityādyā rakṣoghnāḥ | pitṛmantrā udīratām avara [RV 7.6.17] ityādayaḥ | baudhāyanaḥ |</p>
<pre><code>rakṣoghnāni ca sāmāni svadhāvanti yajūṃṣi ca |

madhvṛco 'tha pavitrāṇi śrāvayed āśayāñ śanaiḥ ||
</code></pre>
<p>manuḥ |</p>
<pre><code>svādhyāyaṃ śrāvayet pitrye dharmaśāstrāṇi caiva hi |

ākhyānānītihāsāṃś ca purāṇāni khilāni ca ||

brahmaviṣṇvarkarudrāṇāṃ stotrāṇi vividhāni ca |

indreśasomayuktāni pāvamānīś ca śaktitaḥ ||

bṛhadrathantaraṃ tadvaj jyeṣṭhasāma ca rauravam |

tathaiva śāntikādhyāyaṃ madhubrāhmaṇam eva ca ||

maṇḍalabrāhmaṇaṃ tadvat prītikāri ca yat punaḥ |

viprāṇām ātmanaś caiva tat sarvaṃ samudīrayet ||
</code></pre>
<p>viṣṇupurāṇe |</p>
<pre><code>rakṣoghnamantrapaṭhanaṃ bhūmer āstaraṇaṃ tilaiḥ |

kṛtvā dhyeyāś ca pitaras ta eva dvijasattamāḥ ||

pitā pitāmahaś caiva tathaiva prapitāmahaḥ |

mama tṛptiṃ prayāntv agryāṃ vipradeheṣu saṃsthitāḥ ||

pitā pitāmahaś caiva tathaiva praptāmahaḥ |

mama tṛptiṃ prayāntv agnihomāpyāyitamūrtayaḥ ||

pitā pitāmahaś caiva tathaiva praptāmahaḥ |

tṛptiṃ prayāntu piṇḍena mayā dattena bhūtale ||

pitā pitāmahaś caiva tathaiva prapitāmahaḥ |

tṛptiṃ prayāntu me bhaktyā yan mayaitad udīritam ||

mātāmahas tṛptim upaitu tasya tathā pitā tasya pitā ca yo 'nyaḥ |

viśve ca devāḥ paramāṃ prayāntu tṛptiṃ praṇaśyantu ca yātudhānāḥ ||

yajñeśvaro yajñasamastakavyabhoktāvyayātvā harir īśvaro 'tra |

tat saṃnidhānād apayāntu sadyo rakṣāṃsy aśeṣāṇy asurāś ca sarve ||
</code></pre>
<p>vāyupurāṇe |</p>
<pre><code>saptārciṣaṃ pravakṣyāmi sarvakāmapradaṃ śubham |

svargāpavargasopānaṃ pitṝṇāṃ ca vimuktaya ||
</code></pre>
<p><strong>[503]</strong>	amūrtīnāṃ samūrtīnāṃ pitṝṇāṃ dīptatejasām |</p>
<pre><code>namasyāmi sadā teṣāṃ dhyāyināṃ yogacakṣuḍām ||

indrādīnāṃ janetāro dakṣamārīcayos tathā |

saptarṣīṇāṃ tathānyeṣāṃ tān namasyāmi kāmadān ||

manvādīnāṃ janetāraḥ sūryācandamasos tathā |

tān namasyāmi sarvān vai pitṝn apsuṣadas tathā ||

nakṣatrāṇāṃ grahāṇāṃ ca vāyvagnyoś ca pitṝn atha |

dyāvāpṛthivyoś ca sadā namasyāmi kṛtāñjaliḥ ||

devarṣīṇāṃ janetāraḥ sarvadevanamaskṛtāḥ |

bhrātaraḥ sarvabhūtānāṃ tān namasye pitāmahān ||

prajāpateḥ kaśyapāya somāya varuṇāya ca |

yogīśvarebhyaś ca sadā namasyāmi kṛtāñjaliḥ ||

namo gaṇebhyaḥ saptabhyas tathā lokeṣu saptasu |

svayaṃbhuve namasyāmi brahmaṇe yogacakṣuṣe ||

ity etad uktaṃ saptārcir brahmarṣigaṇapūjitam |

pavitraṃ paramaṃ hy etac chrīmad rakṣovināśanam || iti |
</code></pre>
<p>śeṣānujñāpane viśeṣam āha śaunakaḥ: &ldquo;tṛptāñ jñātvā madhumatīḥ śrāvayed akṣannamīmadanteti ca saṃpannaṃ pṛṣṭvā yad yad annam upabhuktaṃ tataḥ sthālīpākena saha piṇḍārtham uddhṛtya śeṣaṃ nivedayed abhimate &lsquo;numate vā&rdquo; iti | asyārthaḥ — śrāddhe bhoktṝṃs tāṃs tṛptān viditvā madhu vātā ṛtāyata iti tryṛcam akṣannamīmadanta iti caikām ṛcaṃ rāhūgaṇagautamadṛṣṭām indradai(de)vatyāṃ paṅktiṃ japitvā saṃpannam iti brāhmaṇān pṛṣṭvā saṃpannam iti taiḥ pratyukta yad yad annaṃ tair brāhmaṇair bhuktaṃ tatas tataḥ sthālīpākād annād ekadeśaṃ piṇḍārthaṃ pātrāntare piṇḍapitṛyajñasthālīpākena sahoddhṛtya brāhmaṇān anujñāpayaty avaśiṣṭam annaṃ kiṃ kriyatām iti | tatas tasminn anne brāhmaṇair abhimate svīkṛte vipragṛhaṃ prati tat prāpaṇiyam | atha jñātibhiḥ sahopabhujyatām ity anumanyante tadā tathaiva kuryād iti | <strong>[504]</strong> manuḥ |</p>
<pre><code>tato bhuktavatāṃ teṣām annaśeṣaṃ nivedayet |

yathā brūyus tathā kuryād anujñātas tu tair dvijaiḥ ||
</code></pre>
<p>mārkaṇḍeyaḥ |</p>
<pre><code>praṣṭavyā brāhmaṇā bhaktyā bhūniviṣṭena jānunā |

tṛptā bhavantaḥ saṃpannaṃ bhavatāṃ kaścid eva tu ||
</code></pre>
<p>manuḥ |</p>
<pre><code>sārvavarṇikam annādyaṃ saṃnīyāplāvya vāriṇā |

samutsṛjed bhuktavatām agrato vikiren bhuvi ||
</code></pre>
<p>saṃnayanam ekatra pātre grahaṇam |</p>
<pre><code>asaṃskṛtapramītānāṃ tyāgināṃ kulayoṣitām |

ucchiṣṭaṃ bhāgadheyaṃ syād darbheṣu vikiraś ca yaḥ ||

ucchoṣaṇaṃ bhūmigatam ajihmasyāśaṭhasya ca |

dāsavargasya tat pitryaṃ bhāgadheyaṃ pracakṣate ||
</code></pre>
<p>bhāgadheyaṃ bhāgaḥ | tataś cānupanītapramītāṃś ca svakulotpannāñ jantūṃs tathā kulayoṣitprabhṛtīnām atyājyānāṃ ye tyāginas tāṃś coddiśya viprabhojanapātrastham annaṃ darbheṣu ca yo vikiras tad ubhayaṃ pṛthak pṛthak tyājyam ity arthaḥ siddho bhavati | yaś ca (yac ca) bhūmigataṃ viprocchiṣṭaṃ tad ajihmāyāśaṭhāya mṛtāya dāsavargāya saṃkalpanīyam | vasiṣṭhas tu |</p>
<pre><code>ucchoṣaṇaṃ bhūmigataṃ vikiraṃ lepamodakam |

anupreteṣu visṛjed aprajānām anāyuṣām || iti |
</code></pre>
<p>preteṣu pitrādiṣi ye &lsquo;nupretā anumṛtā ye ca svakule &lsquo;prajaso &lsquo;lpāyuṣaś ca tān uddiśyocchoṣaṇādi dadyāt | tathā |</p>
<pre><code>prāk saṃskārāt pramītānāṃ sapreṣyāṇām iti śrutiḥ |

bhāgadheyaṃ manuḥ prāha ucchiṣṭocchoṣaṇe ubhe ||
</code></pre>
<p>pātragatam ucchiṣṭam | bhūmigatam ucchoṣaṇam | tataś cāsaṃskṛtapramītebhyaḥ sapreṣyebhya iti coddeśaḥ kārya iti siddhaṃ bhavati | vaiśvadevikabrāhmaṇavikire gobhiloktamantraḥ |</p>
<pre><code>asomapāś ca ye devā yajñabhāgavivarjitāḥ |

teṣām annaṃ pradāsyāmi vikiraṃ vaiśadevikam ||
</code></pre>
<p>pitryabrāhmaṇasaṃbandhivikiraviṣaye bṛhaspatiḥ |</p>
<pre><code>upaspṛṣṭodakānāṃ tu brāhmaṇānāṃ tadagrataḥ |

sodakaṃ vikired annaṃ mantram enam udāharet ||
</code></pre>
<p><strong>[505]</strong>	anagnidagdhā ye jīvā ye &lsquo;pi dagdhāḥ kule mama |</p>
<pre><code>bhūmau dattena tṛpyantu tṛptā yāntu parāṃ gatim ||
</code></pre>
<p>iti bṛhaspatimate vikira ācamanānantaram | anyamate tu prāg evācamanāt | kātyāyanaḥ punar etaṃ mantram āha |</p>
<pre><code>ye agnidagdhā ye anagnidagdhā jīvā jātāḥ kule mama |

bhūmau dattena tṛpyantu yāntu parāṃ gatim || iti |
</code></pre>
<p>mārkaṇḍeyaḥ |</p>
<pre><code>nnaṃ satṛṇam abhyukṣya māmekṣeṣṭheti mantrataḥ |

udaṅmukhānāṃ viprāṇāṃ purataḥ sodakaṃ tataḥ ||

annaṃ tu vikired bhaktyā bhṛtyabhāgas tu sa smṛtaḥ ||
</code></pre>
<p>atrānnavikire mantraḥ | na tu prokṣaṇe | tṛṇam atra darbhāḥ, &ldquo;darbheṣu vikiraś ca yaḥ&rdquo; iti vacanāt | marīciḥ |</p>
<pre><code>śrāddheṣu vikiraṃ datvā yo nācāmen matibhramāt |

pitaras tasya ṣaṇmāsān bhavaty ucchiṣṭabhojinaḥ || 1.239, 240 ||

**sarvam annam upādāya satilaṃ dakṣiṇāmukhaḥ |**
</code></pre>
<p>**	ucchiṣṭasaṃnidhau piṇḍān dadyād dhi pitṛyajñavat || 1.241 ||**</p>
<p>prakṛtaṃ sarvaprakāram annaṃ stokaśaḥ stokaśaḥ kvacit pātra upādāyoddhṛtya piṇḍapitṛyajñavidhānena cānnamayān piṇḍān dadyāt | satilaṃ dakṣiṇāmukha iti pitṛyajñād viśeṣaḥ | ucchiṣṭasaṃnidhau nāgnisaṃnidhāv ity arthaḥ | atriḥ |</p>
<pre><code>pitṝṇām āsanasthānām agratas triṣv aratniṣu |

ucchiṣṭasaṃnidhānaṃ tan nocchiṣṭāsanasaṃnidhau ||
</code></pre>
<p>jātūkarṇyaḥ |</p>
<pre><code>vyāmamātraṃ samuddhṛtya piṇḍāṃs tatra pradāpayet |

yatropaspṛśatāṃ vāpi prāpnuvanti na bindavaḥ ||
</code></pre>
<p>bhāskarasmṛtau |</p>
<pre><code>viprāṇāṃ bāhumātreṇa piṇḍadānaṃ vidhīyate ||
</code></pre>
<p>manuḥ |</p>
<pre><code>upalipte sucau deśe sthānaṃ kurvīta saikatam |

maṇḍalaṃ caturaśraṃ vā dakṣiṇāvanataṃ mahat ||

ekadarbheṇa tanmadhyam ullikhet triś ca taṃ tyajet |

tasmin sthāne tato darbhān ekamūlaśikhān bahūn |

dakṣiṇāgrān udakpādān sarvāṃs tān stṛṇuyāt samam || **[506]**
</code></pre>
<p>kātyāyanaḥ: &ldquo;tṛptāñ jñātvānnaṃ prakīrya sakṛt sakṛd apo datvā pūrvavad gāyatrīṃ japtvā madhumatīr madhu madhv iti ca tṛptāḥ stheti pṛcchati | tṛptāḥ sma ity anujñātaḥ śeṣam annam anujñāpya sarvam annam ekata uddhṛtyocchiṣṭasamīpe darbheṣu trīn piṇḍān avanijya dadyād ācānteṣv ity eke&rdquo; | brahmāṇḍapurāṇe |</p>
<pre><code>savyottarābhyāṃ pāṇibhyāṃ kuryād ullekhanaṃ dvijaḥ |

pragharṣaṇaṃ tataḥ kuryāc chrāddhakarmaṇy atandritaḥ ||

khaṇḍanaṃ peṣaṇaṃ caiva tathaivollekhanaṃ budhaḥ |

sakṛd eva pitṝṇāṃ syād devānāṃ ca trir ucyate ||
</code></pre>
<p>ullekhanaṃ piṇḍanirvapaṇapradeśe lekhākaraṇam | vāyupurāṇāt |</p>
<pre><code>sakṛd evāstared darbhān piṇḍārthaṃ dakṣiṇāmukhaḥ |

prāg dakṣiṇāgrān prayato dadyāt piṇḍān anantaram ||
</code></pre>
<p>tathā |</p>
<pre><code>madhusarpistilayutāṃs trīn piṇḍān nirvaped budhaḥ |

jānu kṛtvā tathā savyaṃ bhūmau pitṛparāyaṇaḥ ||
</code></pre>
<p>jātūkarṇyaḥ |</p>
<pre><code>upamūlaṃ samāstīrya darbhān ucchiṣṭasaṃnidhau |

kṛtvāvanejanaṃ dadyāt trīn piṇḍāṃs tu yathāvidhi ||
</code></pre>
<p>sumantuḥ |</p>
<pre><code>śrāddhasevanakāle tu pāṇinaikena dīyate |

tarpaṇe tūbhayaṃ kuryād eṣa eva vidhiḥ smṛtaḥ || iti |
</code></pre>
<p>bṛhaspatiḥ |</p>
<pre><code>sarvasmāt prakṛtādannāt (?) piṇḍān madhutilānvitān |

pitṛmātāmahādīnāṃ dadyād gṛhyavidhānataḥ ||
</code></pre>
<p>marīciḥ |</p>
<pre><code>pātrāṇāṃ khaḍgapātreṇa piṇḍadānaṃ vidhīyate |

rājatodumbarābhyāṃ vā hastenaivātha vā punaḥ ||
</code></pre>
<p>udumbaraṃ tāmramayam | pāraskaraḥ |</p>
<pre><code>arghadāne 'tha saṃkalpe piṇḍadāne tathākṣaye |

gotrasaṃbandhanāmāni yathāvat pratipādayet ||
</code></pre>
<p>gṛhyakṛt: &ldquo;yadi nāmāni na vidyāt svadhā pitṛbhyaḥ pṛthivīsadbhya iti prathamaṃ piṇḍaṃ nindyāt | svadhā pitṛbhyo &lsquo;ntarikṣaṣadbhya iti dvitīyam | svadhā pitṛbhyo diviṣadbhya iti tṛtīyam&rdquo; | <strong>[507]</strong> viṣṇudharmottare |</p>
<pre><code>piṇḍanirvapaṇaṃ kāryaṃ kuśābhāve vicakṣaṇaiḥ |

kāśeṣu rājan dūrvāsu pavitre te pare smṛte ||
</code></pre>
<p>vyāsaḥ |</p>
<pre><code>brūyāc chrāddheṣu sāvitrīṃ piṇḍe piṇḍe samāhitaḥ |

somāyeti ca vaktavyaṃ tathā pitṛmateti ca ||
</code></pre>
<p>marīciḥ |</p>
<pre><code>ārdrāmalakamātrāṃs tu piṇḍān kurvīta pārvaṇe |

ekoddiṣṭe bilvamātraṃ piṇḍam ekaṃ tu nirvapet ||

navaśrāddhe sthūlataraṃ tasmād api tu nirvapet ||

navaśrāddhe sthūlataraṃ tasmād api tu nirvapet |

tasmād api sthūlataram aśauce prativāsaram ||
</code></pre>
<p>manuḥ |</p>
<pre><code>nyupya piṇḍān pitṛbhyas tu prayato vidhipūrvakam |

teṣu piṇḍeṣu taṃ hastaṃ nirmṛjyāl lepabhāginām ||
</code></pre>
<p>lepabhāgina āha matsyapurāṇam |</p>
<pre><code>lepabhājaś caturthādyāḥ pitrādyāḥ piṇḍabhāginaḥ |

piṇḍadaḥ saptamas teṣāṃ sāpiṇḍyaṃ sāptapauruṣam ||
</code></pre>
<p>viṣṇuḥ: &ldquo;atra pitaro mādayadhvam iti darbhamūle karāvagharṣaṇam&rdquo; | vyāghraḥ |</p>
<pre><code>darbhamūleṣu nirmṛjyād dhastalepaṃ samāhitaḥ |

adbhiḥ prakṣālya tat pātraṃ pratipiṇḍaṃ tu pūrvavat ||

kṛtvāvanejanaṃ kuryāt piṇḍapātram adhomukham ||
</code></pre>
<p>manuḥ |</p>
<pre><code>ācamyodak parāvṛtya trir āyamya śanair asūn |

ṣaḍṛtūṃś ca namaskuryāt pitṝn eva ca mantravit ||
</code></pre>
<p>brahmāṇḍapurāṇāt |</p>
<pre><code>kṛṣṇāc caiva tilāt tailaṃ yatnāt suparirakṣitam |

bilvapātreṇa dātavyaṃ pitṛbhyo 'bhyañjanaṃ budhaiḥ ||
</code></pre>
<p>tilād iti jātyabhiprāyam ekavacanam | tathā |</p>
<pre><code>apasavyaṃ pitṛbhyas tu dadyād añjanam uttamam |

nāmāny uccārya sarveṣāṃ vastrārthaṃ sūtram eva ca ||

kṣaumasūtraṃ navaṃ dadyād diśet kārpāsakaṃ tathā |

pattorṇaṃ paṭṭasūtraṃ ca kauśeyaṃ ca visarjayet ||
</code></pre>
<p>kṣaumam atasīprabhavam | pattorṇaṃ dhautakauśeyam | paṭṭasūtraṃ prasiddham | kauśeyaṃ trasarīsūtram | <strong>[508]</strong> śaṅkhaḥ |</p>
<pre><code>ūrṇāsūtraṃ pradātavyaṃ kārpāsam atha vā navam |

daśāṃ vivarjayet prājño yady apy ahatavastrajā ||
</code></pre>
<p>āśvalāyanaḥ: &ldquo;vāso dadyād daśām ūrṇāstukāṃ vā&rdquo; iti | tataś ca vihitapratiṣiddhatvā daśāyā vikalpaḥ | vyāghraḥ |</p>
<pre><code>gandhapuṣpādi dhūpaṃ ca dīpaṃ ca vinivedayet |

etad vaḥ pitaro vāso daśā dadyāt pṛthak pṛthak ||
</code></pre>
<p>bṛhaspatiḥ |</p>
<pre><code>dhūpadīpair mālyagandhais tathā vastrāñ janādinā |

samabhyarcyodapātraṃ tu teṣām upari nikṣipet ||
</code></pre>
<p>brahmapurāṇāt |</p>
<pre><code>madhu vājyaṃ jalaṃ cārghaṃ puṣpaṃ dhūpaṃ vilepanam |

baliṃ dadyāc ca vidhivat piṇḍo 'ṣṭāṅgo bhaved yathā ||
</code></pre>
<p>purāṇāt |</p>
<pre><code>yat kiṃcit pacyate gehe bhakṣyaṃ bhojyam agarhitam |

anivedya na bhoktavyaṃ piṇḍamūle kathaṃcana ||
</code></pre>
<p>viṣṇuḥ: &ldquo;piṇḍānāṃ vikiraṃ kṛtvārghapuṣpadhūpānulepanānnādyabhakṣyabhojyaṃ nivedayet | udapātraṃ madhughṛtatilaiḥ saṃyuktaṃ ca&rdquo; | manuḥ |</p>
<pre><code>avijighrec ca tān piṇḍān yathā nyuptān samāhitaḥ || 1.241|

**mātāmahānām apy evaṃ dadyād ācamanaṃ tataḥ |**
</code></pre>
<p>mātāmahānām apy evaṃ pitṛvat piṇḍadānaṃ kuryāt | tato brāhmaṇān ācāmayet | viṣnuḥ: &ldquo;udaṅmukheṣv ācamanaṃ datvā tataḥ prāṅmukheṣu dadyāt&rdquo; | tataś ca suprokṣitam iti śrāddhadeśaṃ prokṣya darbhapāṇiḥ sarvaṃ kuryāt | nārāyaṇaḥ |</p>
<pre><code>acālayitvā tat pātraṃ svasti kurvanti ye dvijāḥ |

tad annam asurair bhuktaṃ nirāśaiḥ pitṛbhir gataiḥ ||
</code></pre>
<p>bṛhaspatiḥ |</p>
<pre><code>bhājaneṣu tu tiṣṭhatsu svasti kurvanti ye dvijāḥ |

nirāśāḥ pitaras teṣāṃ śaptvā yānti yathāgatam ||
</code></pre>
<p>jātūkarṇyaḥ |</p>
<pre><code>pātrāṇi cālayec chrāddhe svayaṃ śiṣyo 'tha vā sutaḥ |

na strībhir na ca bālena na sajātyā kadācana ||

**svastivācyaṃ tataḥ kuryād akṣayyodakam eva ca || 1.142 ||**
</code></pre>
<p>**	datvā tu dakṣiṇāṃ śaktyā svadhākāram udāharet |**</p>
<p><strong>[509]</strong>	<strong>vācyatām ity anujñātaḥ prakṛtebhyaḥ svadhocyatām || 1.243 ||</strong></p>
<hr>
<p>**	brūyur astu svadhety ukte bhūmau siñcet tato jalam |**</p>
<p>tato viprācamād ūrdhvaṃ svastivācanaṃ kuryāt | svasti bhavanto bruvantv iti viprān vācayed ity arthaḥ | taiś ca svastīty ukte &lsquo;kṣayyodakaṃ kuryāt | ṣaṣṭhyantagotrasaṃbandhanāmānantaram akṣayyam astv ity uktvā vigrahas teṣu jalaṃ niṣiñced ity arthaḥ | tato yathāśakti dakṣiṇāṃ datvā svadhākāraṃ kārayet svadhāṃ vācayiṣya iti viprān anujñāpayed ity arthaḥ | taiś ca vācyatām ity anujñātaḥ prakṛtebhyaḥ pitrādibhyaḥ svadhocyatām iti viprānujñāpane kṛte &lsquo;stu svadheti tair ukte bhūmau jalaṃ siñcet | śātātapaḥ |</p>
<pre><code>abhipretārthasiddhyartham iṣṭakāmāṃs tu vācayet |

dīrghāḥ sūryahayā nadyo viṣṇos trīṇi padāni ca ||

evam eṣāṃ praṇāmena dīrgham āyur avāpnuyāt |

apāṃ madhye sthitā devāḥ sarvam apsu pratiṣthitam ||

brāhmaṇasya kare nyastāḥ śivā āpo bhavantu naḥ |

lakṣmīr vasati puṣpeṣu lakṣmīr vasati puṣkare ||

lakṣmīr vaset sadā some saumanasyaṃ sadāstu me |

akṣataṃ cāstu me puṇyaṃ śāntiḥ puṣṭir dhṛtis tu me ||

yad yac chreyaskaraṃ loke tat tad astu sadā mama |

dakṣiṇāyāṃ tu sarvatra bahu deyaṃ tathāstu naḥ ||

evam astv iti tair vācyaṃ mūrdhnā grāhyaṃ tu tena tat ||
</code></pre>
<p>brahmapurāṇāt |</p>
<pre><code>ācānteṣūdakaṃ dadyāt puṣpāṇi sayavāni ca |

yavo 'sīti paṭhan mantraṃ śraddhābhaktisamanvitaḥ ||

dadyāt tathākṣayyajalaṃ tilājyamadhusaṃyutam |

sapavitrān kuśān bhūmāv āstīrya satilāṃs tathā ||
</code></pre>
<p>brahmāṇḍapurāṇāt |</p>
<pre><code>sauvarṇaraupyapātrāṇi manojñāni śubhāni ca |

hastyaśvarathayānāni samṛddhāni gṛhāṇi ca ||

upānatpādukāchatracāmarāṇy ajināni ca |

yajñeṣu dakṣiṇā puṇyā seti saṃcintayet sadā ||
</code></pre>
<p>yā yajñadakṣiṇā saiveyam iti buddhiḥ kāryety arthaḥ | <strong>[510]</strong></p>
<pre><code>daridro 'pi yathāśakti dadyād vipreṣu dakṣiṇām |
</code></pre>
<p>tathā |</p>
<pre><code>loke śreṣṭhatamaṃ sarvaṃ manasaś cāpi yat priyam |

sarvaṃ pitṝṇāṃ dātavyaṃ teṣām evākṣayārthinā ||

anantam akṣayyaṃ svargyaṃ rājataṃ dānam ucyate |

pitṝṇāṃ tena dānena satputrās tārayanty uta ||
</code></pre>
<p>mārkaṇḍeyaḥ |</p>
<pre><code>api syāt sa kule 'smākaṃ kaścit puruṣasattamaḥ |

prasūyamānāṃ yo dhenuṃ dadyād brāhmaṇapuṃgave ||

api syāt sa kule 'smākaṃ dadyāt kṛṣṇājinaṃ ca yaḥ |

suvarṇaśṛṅgaṃ sakhuraṃ vidhinā mānavottamaḥ ||
</code></pre>
<p>pāraskaraḥ |</p>
<pre><code>ekapaṅktyupaviṣṭānāṃ viprāṇāṃ śrāddhakarmaṇi |

bhakṣyaṃ bhojyaṃ samaṃ deyaṃ dakṣiṇā tv anusārataḥ ||
</code></pre>
<p>pātrānusārata ity arthaḥ | vṛddhagautamaḥ |</p>
<pre><code>dakṣiṇāṃ pitṛdevebhyo dadyāt pūrvaṃ tato dvayoḥ |
</code></pre>
<p>pitaro devā yeṣāṃ te pitṛdevāḥ pitṛdevatyāḥ śrāddhabhoktāra ity arthaḥ | tebhyaḥ pūrvaṃ dakṣiṇāṃ dadyāt tato dvayor vaiśvadevikaviprayor ity arthaḥ | dvayor iti caturthyarthe saptamī | tataś ca brāhmaṇebhya eva dakṣiṇā deyā na pitrādibhyaḥ | tathā ca devalaḥ |</p>
<pre><code>ācāntebhyo dvijebhyaś ca prayacched atha dakṣiṇām |

hiraṇyaratnabhogānām anyeṣāṃ ca svaśaktitaḥ ||
</code></pre>
<p>evaṃ ca sati dakṣiṇāśabdasāmañjasyaṃ bhavati | yac ca vākyam &ldquo;pitṛbhyo dakṣiṇā deyā&rdquo; iti tat pitṛdevatyabrāhmaṇasaṃbandhaparam | anyathā brāhmaṇānāṃ dakṣiṇāsvāmyaṃ na syāt | jamadagniḥ |</p>
<pre><code>sarvaṃ karmāpasavyena dakṣiṇādānavarjanam |
</code></pre>
<p>apasavyaṃ tatrāpi bhagavān matsyo mene | kātyāyanaḥ: &ldquo;svadhāvācanīyān sapavitrān kuśān āstīrya svadhāṃ vācayiṣya iti pṛcchati vācyatām ity ukte pitṛbhyaḥ pitāmahebhyaḥ prapitāmahebhyaḥ svadhocyatām ity anujñāpitair viprair astu svadhety ucyamāna ūrjaṃ vahantīty apo niṣiñcet sapavitreṣu kuśeṣu&rdquo; || 1.242, 243 ||</p>
<pre><code>**viśve devāś ca prīyantāṃ vipraiś cokta idaṃ japet || 1.244 ||**
</code></pre>
<p><strong>[511]</strong></p>
<p>**	dātāro no &lsquo;bhivardhantāṃ vedāḥ saṃtatir eva ca |**</p>
<p>**	śraddhā ca no mā vyagamad bahu deyaṃ ca no &lsquo;stv iti || 1. 245 ||**</p>
<p>viśve devāḥ prīyantām iti kartrā vipraiś cokte dātāro no &lsquo;bhivardhantām iti ślokaṃ japet | purāṇāt |</p>
<pre><code>savyavad divyatīrthena yavodakam atho dadat |

viśve devāś ca yajñe 'smin prīyantām ity udāharet ||
</code></pre>
<p>matsyapurāṇe |</p>
<pre><code>tataḥ svadhāvācanakaṃ viśve(śva)deveṣu codakam |

datvāśiṣo 'pi gṛhṇīyād dvijebhyaḥ prākmukho budhaḥ ||

aghorāḥ pitaraḥ santu santv ity ukte punar dvijaiḥ |

gotraṃ tathā vardhatāṃ nas tathety uktaś ca taiḥ punaḥ ||

dātāro no 'bhivardhantāṃ vedāḥ saṃtatir eva ca |

śraddhā ca no mā vyagamad bahu deyaṃ ca no 'stv iti ||

etāḥ satyāśiṣaḥ santu santv ity uktaś ca taiḥ punaḥ ||
</code></pre>
<p>atra baudhāyanena &ldquo;dātāro no &lsquo;bhivardhantām&rdquo; iti ślokānantaram,</p>
<pre><code>annaṃ ca no bahu bhaved atithīṃś ca labhemahi |

yācitāraś ca naḥ santu mā ca yāciṣma kaṃcana ||
</code></pre>
<p>iti mantra āmnātaḥ || 1.244, 245 ||</p>
<pre><code>**ity uktvā tu priyā vācaḥ praṇipatya visarjayet |**
</code></pre>
<p>**	vāje vāja iti prītaḥ pitṛpūrvaṃ visarjanam || 1.246 ||**</p>
<p>iti pūrvoktaṃ mantram uktvā brāhmaṇānāṃ priyā vācaś coktvā tāṃś ca namaskṛtya prītaḥ san &ldquo;vāje vāje&rdquo; ity anayā triṣṭubhā vasiṣṭhadṛṣṭayā pipradevatyayā visarjayet | atra pitṛvisrajanaṃ pūrvam | atra matsyapurāṇam |</p>
<pre><code>tatas tān agrataḥ sthitvā pratigṛhyodapātrakam |

vāje vāja iti japan kuśāgreṇa visarjayet ||
</code></pre>
<p>vipravisarjanaṃ copavītinā kāryam, &ldquo;upavīryo svadheti visṛjed astu svadheti visṛjet | asstu svadheti vā&rdquo; iti śaunakavacanāt | pratibrāhmaṇaṃ mantrāvṛttiḥ | kuśāgrasparśarūpavisargasya sarvavipraviṣayasya yugapat kartum aśakyatvāt | <strong>[512]</strong> bṛhaspatiḥ |</p>
<pre><code>adya me saphalaṃ janma bhavatpādābhivandanāt |

adya me vaṃśajāḥ sarve gatās te 'nugrahād divam ||

atra śākādidānena kleśitā ye mayedṛśāḥ |

tatkleśajātaṃ cittena vismṛtya kṣantum arhatha || 1.246 ||

**yasmiṃs te saṃsravāḥ pūrvam arghyapātre niveśitāḥ |**
</code></pre>
<p>**	pitṛpātraṃ tad uttānaṃ kṛtvā viprān visarjayet || 1.247 ||**</p>
<p>yasminn arghyapātre &lsquo;rghyasaṃsrāvāḥ pūrvaṃ sthāpitās tat pātraṃ pūrvam uttānaṃ kāryaṃ tataḥ prāg uktaṃ vipravisarjanaṃ kāryam | yeṣāṃ gṛhe pitṛpātram uttānam eva pātrāntareṇa pihitaṃ sthāpanīyam eveti vihitaṃ tanmatam āśritya dakṣiṇādānānantaram uktaṃ brāhmāṇḍapurāṇe |</p>
<pre><code>tataḥ saṃsrāvapātrebhyo jalam ādāya cārpitam |

ūrjaṃ vahantīś ca japan piṇḍāṃś cāpy avasiñcati || 1.247 ||

**pradakṣiṇam anuvrajya bhuñjīta pitṛsevitam |**
</code></pre>
<p>**	brahmacārī bhavet tāṃ tu rajanīṃ brāhmaṇaiḥ saha || 1.248 ||**</p>
<p>tān viprān pradakṣiṇīkṛtya gacchato &lsquo;nugamya pitṛsevitaṃ śrāddhāvaśiṣṭam evānnaṃ bhuñjīta | śrāddhakartā bhoktāraś ca tāṃ rātriṃ brahmacāriṇo bhaveyuḥ | matsyapurāṇāt |</p>
<pre><code>bahiḥ pradakṣiṇaṃ kuryāt padāny aṣṭāv anuvrajet |

bandhuvargeṇa sahitaḥ putrabhāryāsamanvitaḥ ||

nivṛtya praṇipatyātha paryukṣyāgniṃ sa mantravit |

vaiśvadevaṃ prakurvīta naityakaṃ balim eva ca ||
</code></pre>
<p>bahir gṛhād bahir ity arthaḥ | kātyāyanaḥ: &ldquo;vāje vāje iti visṛjyāmāvājasya ity anuvrajya pradakṣiṇīkṛtya praviśet&rdquo; | manuḥ |</p>
<pre><code>prakṣālya hastāv ācamya jñātiprāyaṃ prakalpayet |

jñātibhyaḥ śaktito datvā bāndhavān api pūjayet ||

tato gṛhabaliṃ kuryād iti dharmo vyavasthitaḥ || **[413]**
</code></pre>
<p>jñātayaḥ pitṛpakṣyāḥ | bāndhavā mātṛpakṣyāḥ | gṛhabaliśabdena sakalam eva vaiśvadevādi karmopalakṣyate | purāṇāt |</p>
<pre><code>tato visarjayed viprān praṇipatya ca bhaktitaḥ |

ādvāram anugacchec ca āgacchec cānumoditaḥ ||
</code></pre>
<p>mārkaṇḍeyaḥ |</p>
<pre><code>tato nityakriyāṃ kuryād bhojayec ca tathātithim |

nityakriyāṃ pitṝṇāṃ ca kecid icchanti mānavāḥ ||

pitṝṇāṃ na tathaivānye śeṣaṃ pūrvavad ācaret |

pṛthakpākena cety anye kecit pūrvaṃ tu pūrvavat ||

tatas tad annaṃ bhuñjīta saha bhṛtyādibhir naraḥ ||
</code></pre>
<p>nityakriyā vaiśvadevādiḥ | smṛtyantaram |</p>
<pre><code>ātithyarahitaṃ śrāddham āsuraṃ sati saṃbhave |

dehi dehīti vaktavye bhoktur doṣo 'nyathā bhavet ||
</code></pre>
<p>devalaḥ |</p>
<pre><code>nirvartya pitṛmedhaṃ tu dīpaṃ pracchādya pāṇinā |

ācamya pāṇī prakṣālya jñātīñ śeṣeṇa toṣayet ||
</code></pre>
<p>brahmapurāṇe |</p>
<pre><code>bhaginyo bāndhavāḥ pūjyāḥ śrāddheṣu ca sadaiva hi ||
</code></pre>
<p>tathā |</p>
<pre><code>bandimāgadhasūtāś ca tauryatrikavidas tathā |

alabdhalābhāḥ śrāddheṣu nāśayanti mahad yaśaḥ ||

tasmāt te 'pi vibhoktavyāḥ sakalaṃ ca vibhajya ca ||
</code></pre>
<p>gītanṛttavādyāni tauryatrikam | devalaḥ |</p>
<pre><code>śrāddhaṃ datvā tu yo vipro na bhuṅkte 'tha kadācana |

devā havir na gṛhṇanti kavyāni pitaras tathā ||
</code></pre>
<p>āpastambaḥ: &ldquo;sarvataḥ samavadāyottareṇa yajuṣā grāsārdhaparārdhaṃ prāśnāti&rdquo; | etat saṃkalpitaikādaśyādyupavāsaviṣayaṃ bhojanavirodhirogaviṣayaṃ ca | &ldquo;prāṇe niviṣṭo &lsquo;mṛtaṃ juhomi brahmaṇi ma ātmāmṛtatvāya&rdquo; ity uttaraṃ yajuḥ | tataś ca &ldquo;bhuñjīta pitṛsevitam&rdquo; ity anena bhojanaṃ kartavyam eveti niyamyate | tatrāmiṣādi pitṛsevitam apy aupavasathye &lsquo;hany agnimatā na bhakṣyam | &ldquo;amāṣam amāṃsaṃ vrataṃ vratayīta&rdquo; iti śruteḥ | anagnis tu bhakṣayed eva | yat punaḥ,</p>
<pre><code>āsaptamaṃ kulaṃ hanti śiro'bhyaṅge caturdaśī |

māṃsāśane pañcadaśī kāmadharme tathāṣṭamī || **[514]**
</code></pre>
<p>ityādi pañcadaśyāṃ māṃsavarjanaṃ tad rāgaprāptaṃ māṃsabakṣaṇaṃ vārayati | na vaidham | pitṛsevitabhojanavidhiś ca sakṛdbhakṣaṇamātreṇaiva caritārtho bhavatīti tadabhyāso rāgīya eva | viṣṇupurāṇe |</p>
<pre><code>śrāddhe niyukto bhuktvā vā bhojayitvā niyojya ca |

vyavāyī retaso garbhe majjayaty ātmanaḥ pitṝn ||
</code></pre>
<p>vyavāyo maithunam | śātātapaḥ |</p>
<pre><code>śrāddhaṃ kṛtvā pare śrāddhe bhuñjate ye tu jihmalāḥ |

patanti pitaras teṣāṃ luptapiṇḍodakakriyāḥ ||
</code></pre>
<p>tathā |</p>
<pre><code>punarbhojanam adhvānaṃ bhārādhyayanamaithunam |

dānaṃ pratigrahaṃ homaṃ śrāddhaṃ bhuktvāṣṭa varjayet ||
</code></pre>
<p>yamaḥ |</p>
<pre><code>daśakṛtvaḥ pibec cāpo gāyatryā śrāddhabhug dvijaḥ |

tataḥ saṃdhyām upāsīta japec ca juhuyād api ||
</code></pre>
<p>atra sakṛn mantraḥ, kāryāviśeṣāt | yatra hi mantrakāryaṃ śiṣyate tatra karmavṛttau mantro &lsquo;py āvartate | yathā nirvāpyājyagrahaṇadhūpacchedanamantrāḥ | tair hi nirvāpādisaṃskāryaṃ dravyaṃ prakāśyate | tadbhedād yuktā mantrāvṛttiḥ | matsyapurāṇe |</p>
<pre><code>punarbhojanam adhvānaṃ dyūtam āyāsamaithunam |

svādhyāyaṃ kalahaṃ caiva divā svapnaṃca sarvadā ||
</code></pre>
<p>brahmapurāṇe |</p>
<pre><code>astāste ca tataḥ sūrye viprapātrāṇi cāmbhasi |

nikṣipet prayato bhūtvā sarvāṇy adhomukhāni ca ||

dvitīye 'hani sarvaṃ ca bhāṇḍaprakṣālanaṃ tathā || 1.248 ||
</code></pre>
<p><em>sarveṣāṃ śrāddhānāṃ prakṛtibhūtaṃ pārvaṇaṃ śrāddhaṃ vidhāyedānīṃ tadvikṛtyātmakam ābhyudayikaṃ śrāddhaṃ vidhātum āha |</em></p>
<pre><code>**evaṃ pradakṣiṇaṃ kṛtvā vṛddhau nāndīmukhān pitṝn |**
</code></pre>
<p>**	yajeta dadhikarkandhumiśrāḥ piṇḍā yavaiḥ kriyāḥ || 1.249 ||**</p>
<p>vṛddhau vivāhādau nāndīmukhasaṃjñakān pitṝn evaṃ pārvaṇoktaśrāddhaprakāreṇa yajeta | pradakṣiṇaṃ kṛtvā pradakṣiṇaṃ kurvann ity arthaḥ | atra paurvāparyam avivakṣitam | saṃmīlya hasatītivat | atrāparo viśeṣaḥ karkandhumiśrāḥ piṇḍā yavaiś ca tilaiś ca kāryāḥ kriyā iti | karkandhu badaram | <strong>[515]</strong> atra viṣṇupurāṇam |</p>
<pre><code>kanyāputravivāheṣu praveśe navaveśmani |

nāmakarmaṇi bālānāṃ cūḍākarmādike tathā ||

sīmantonnayane caiva putrādimukhadarśane |

nāndīmukhaṃ pitṛgaṇaṃ pūjayet prayato gṛhī ||

yugmāṃs tu prāṅmukhān viprān bhojayen manujeśvara ||
</code></pre>
<p>matsyapurāṇam |</p>
<pre><code>utsavānandasaṃtāne yajñodvāhādimaṅgale |

mātaraḥ prathamaṃ pūjyāḥ pitaras tadanantaram ||

tato mātāmahāḥ pūjyā viśve devās tathaiva ca ||
</code></pre>
<p>śātātapaḥ |</p>
<pre><code>nāniṣṭvā tu pitṝñ śrāddhe karma vaidikam ācaret |

tisro 'pi mātaraḥ pūrvaṃ pūjanīyāḥ prayatnataḥ ||

akṛtvā mātṛyāgaṃ tu yaḥ śrāddhaṃ pariveṣayet |

tasya krodhasamāviṣṭā hiṃsāṃ kurvanti mātaraḥ ||
</code></pre>
<p>brahmapurāṇe |</p>
<pre><code>karmaṇy athābhyudayike maṅgalyavati śobhane |

janmany athopanayane vivāhe putrakasya ca ||

pitṝn nāndīmukhān nāma tarpayed vidhipūrvakam ||
</code></pre>
<p>śātātapaḥ |</p>
<pre><code>mātṛśrāddhaṃ tu pūrvaṃ syāt pitṝṇāṃ tadanantaram |

tato mātāmahānāṃ ca vṛddhau śrāddhatrayaṃ smṛtam ||
</code></pre>
<p>bhāskaraḥ |</p>
<pre><code>niṣekakāle some ca sīmantonnayane tathā |

jñeyaṃ puṃsavane śrāddhaṃ karmāṅgaṃ vṛddhivat kṛtam ||
</code></pre>
<p>kātyāyanaḥ |</p>
<pre><code>vivāhādiḥ karmagaṇo ya ukto garbhādhānaṃ yasya śuśruma cānte |

vivāhādāv ekam evātra kuryāc chrāddhaṃ nādau karmaṇaḥ karmaṇaḥ syāt ||

ādhāne homayoś caiva vaiśvadeve tathaiva ca |

balikarmaṇi darśe ca paurṇamāse tathaiva ca |

navayajñe ca yajñajñā vadanty evaṃ manīṣiṇaḥ ||

evam eva bhavec chrāddham eteṣu na pṛthak prthak |

nāṣṭakāsu bhavec chrāddhaṃ na śrāddhe śrāddham iṣyate ||
</code></pre>
<p>purāṇāt |</p>
<pre><code>vaiśvadevavihīnaṃ tat kecid icchanti mānavāḥ |

yugmās tatra dvijāḥ kāryās te pūjyāś ca pradakṣiṇam || **[516]**
</code></pre>
<p>vṛddhavasiṣṭhaḥ |</p>
<pre><code>pūrvedyur mātṛkaṃ śrāddhaṃ karmāhe paitṛkaṃ tathā |

uttaredyuḥ prakurvīta mātāmahagaṇasya tu ||
</code></pre>
<p>vṛddhaśātātapaḥ |</p>
<pre><code>pṛthag dineṣv aśaktāś ced ekasminn eva vāsare |

śrāddhatrayaṃ prakurvanti tantraṃ vā vaiśvadevikam ||
</code></pre>
<p>śātātapaḥ |</p>
<pre><code>pūrvāhṇe mātṛkaṃ śrāddhaṃ madhyāhne paitṛkaṃ smṛtam |

tato mātāmahānāṃ tu vṛddhau śrāddhatrayaṃ smṛtam ||
</code></pre>
<p>vasiṣṭhaḥ |</p>
<pre><code>śrāddhatrayaṃ prakurvīta tantraṃ vā vaiśvadevikam |

mātṛbhyaḥ kalpayet pūrvaṃ pitṛbhyas tadanantaram ||

tato mātāmahānāṃ tu piṇḍān dadyāt krameṇa tu ||
</code></pre>
<p>kātyāyanaḥ |</p>
<pre><code>asakṛd yāni karmāṇi kriyeran karmakāribhiḥ |

atiprayogaṃ naitāḥ syur mātaraḥ śrāddham eva ca ||

gaṇaśaḥ kriyamāṇeṣu mātṛbhyaḥ pūjanaṃ sakṛt |

sakṛd eva bhavec chrāddham ādau na pṛthagādiṣu ||
</code></pre>
<p>etac ca sarva eva pratyuddhāraḥ putrajanmanā vyākhyāta ity etadviṣayam | asya cāyam arthaḥ — sarva eva patitasya kṛtaprāyaścittasya pratyuddhāro jñātiparigrahaḥ putrajanmanā vyākhyātaḥ | putre jāte ye tasya jātakarmādayaḥ saṃskārās te sarve &lsquo;py asya kāryā iti | evaṃ ca jātakarmādīnāṃ saṃskārāṇāṃ yugapatkaraṇād gaṇaśaḥ kriyamāṇatvam |</p>
<pre><code>svapitṛbhyaḥ pitā dadyāt sutasaṃskārakāraṇāt |

piṇḍān odvāhanāt teṣāṃ tasyābhāve tu tatkramāt ||
</code></pre>
<p>piṇḍān abhyudayaśrāddhe teṣāṃ putrāṇām odvāhanād ā vivāhāt pitā svapitṛbhyo dadyāt | tasya pitur abhāve tatkramāt | atra kramaśabdena pitur anantaro bhrātrādir lakṣyate | putravivāhe pituḥ śrāddhādikāraḥ kanyāputravivāheṣv ity anenokto voḍhur api pṛthagadhikāro nāniṣṭvā tu pitṝñ śrāddham ity anenoktas tena putravivāhe pitrā putreṇa ca vṛddhiśrāddhaṃ pṛthak kāryam | putreṇa ca,</p>
<pre><code>yebhya eva pitā dadyāt tebhyo dadyāt suto 'gnimān |
</code></pre>
<p>iti vidhim āśritya kartavyam | atra cāgnimadgrahaṇam adhikārimātropalakṣaṇārtham | ata eva samāvartane brahmacāriṇā jīvatpitṛkeṇa pitāmahādibhyaḥ śrāddhaṃ pradīyate | vṛddhavasiṣṭhaḥ |</p>
<p><strong>[517]</strong>	mātṛśrāddhe tu viprāṇām alābhe pūjayed api |</p>
<pre><code>patiputrānvitā bhavyā yoṣito 'ṣṭau mudānvitāḥ ||
</code></pre>
<p>caturviṃśatimatāt |</p>
<pre><code>athābhyudayike prāpte devatāsthāpanaṃ smṛtam |

jātidharmakulaśreṇilokānāṃ vṛddhikāraṇam ||

tisraḥ pūjyāḥ pitus tisraḥ pūjyā mātāmahī tathā |

ity etā mātaraḥ proktāḥ pitṛmātṛṣvasāṣṭamī ||
</code></pre>
<p>mātā pitāmahī prapitāmahīti tisraḥ pitṛpakṣe | mātāmahī mātuḥ pitāmahī mātuḥ prapitāmahīti tisro mātṛvarge | tathā mātṛṣvasā pitṛṣvasā cety aṣṭau mātaraḥ |</p>
<pre><code>brahmāṇyādyās tathā sapta durgākṣetragaṇādhipān |

vṛddhyādau pūjayitvā tu paścān nāndīmukhān pitṝn ||

mātṛpūrvān pitṝn pūjya tato mātāmahān api |

mātāmahīs tataḥ kecid yugmā bhojyā dvijātayaḥ ||
</code></pre>
<p>kātyāyanaḥ |</p>
<pre><code>karmādiṣu tu sarveṣu mātaraḥ sagaṇādhipāḥ |

pūjanīyāḥ prayatnena pūjitāḥ pūjayanti tāḥ ||

pratimāsu ca śubhrāsu likhitā vā paṭādiṣū |

api vākṣatapuñjeṣu naivedyaiś ca pṛthagvidhaiḥ ||

kuḍyalagnā vasor dhārāḥ pañca dhārā ghṛtena tu |

kārayet sapta dhārā vā nātinīcā na cocchritāḥ ||

āyuṣyāṇi ca śāntyarthaṃ japtvā tatra samāhitaḥ ||

*_additonal verses given in the edition_

[lalitā ca umā gaurī ambikā salilāśrayā |

bhagāhī ca bhagākṣī ca dhārāḥ sapta prakīrtitāḥ ||

anumatiś ca rākā ca sinīvālī kuhūs tathā |

dhātrī sarveśvarī caiva hy annaiśvarī tathaiva ca ||

etās tu devatā nityaṃ bhaktagolakadevatāḥ |

pūjyā hy akṣoṭaśākhāyām ekāntavāsinī sadā ||

mṛttikāgolake pūjyo mahāgaṇapatir vibhuḥ |

pañcāmṛtaṃ ghṛtābhyaktaṃ madhumāṃsaṃ dvitīyakam || iti | ]
</code></pre>
<p>āyuṣyāṇi ānobhadrīyādīni | mātaras tu |</p>
<pre><code>brahmāṇī caiva māheśī kaumārī vaiṣṇavī kramāt |

vārāhī nārasiṃhy aindrī saptaitā mātaro matāḥ ||
</code></pre>
<p>yad vā |</p>
<pre><code>gaurī padmā śacī medhā sāvitrī vijayā jayā |

devasenā svadhā svāhā mātaro lokamātaraḥ ||
</code></pre>
<p><strong>[518]</strong>	dhṛtiḥ puṣṭis tathā tuṣṭir ātmadevatayā saha |</p>
<pre><code>apo 'rghyaṃ gandhapuṣpaṃ ca dhūpaṃ dīpaṃ nivedayet ||
</code></pre>
<p>brahmapurāṇāt |</p>
<pre><code>pūrvāhṇe daivike kāryaṃ śrāddham abhyudayārthinā |

savyena copavītena ṛjudarbhaiś ca dhīmatā ||
</code></pre>
<p>savyaṃ pradakṣiṇam | tathā |</p>
<pre><code>yugmāṃs tu bhojayed vṛddhau brāhmaṇān niyataḥ śuciḥ |

nāndīmukhās tu pitaras tṛpyantām iti vācayet ||
</code></pre>
<p>atriḥ |</p>
<pre><code>pūrvāhṇe vai bhaved vṛddhir vinā janmanimittakam |

putrajanmani kurvīta śrāddhaṃ tātkālikaṃ budhaḥ ||
</code></pre>
<p>kātyāyanaḥ: &ldquo;ābhyudayike pradakṣiṇam upacāraḥ pitryamantravarjaṃ japa ṛjavo darbhā yavais tilārthaḥ saṃpannam iti tṛptipraśno dadhibadarākṣatmiśrāḥ piṇḍāḥ nāndīmukhān pitṝn āvāhayiṣya iti pṛcchati | nāndīmukhāḥ pitaraḥ prīyantām ity akṣayyasthāne | nāndīmukhān pitṝn vācayiṣya iti pṛcchati | nāndīmukhāḥ pitaraḥ pitāmahāḥ prapitāmahāḥ prīyantām iti svadhāṃ prayuñjīta | yugmān āśayet&rdquo; | tathā |</p>
<pre><code>ataḥ paraṃ pravakṣyāmi viśeṣa iha yo bhavet |

prātar āmantritān viprān yugmān ubhayatas tathā ||

upaveśya kuśān dadyād ṛjunaiva hi pāṇinā || iti |
</code></pre>
<p>prātar upaveśyety anvayaḥ | āmantraṇaṃ pūrvedyur eva | tathā |</p>
<pre><code>nipāto na hi savyasya jānuno vidyate kvacit |

sadā paricared bhaktyā pitṝn apy atra devavat ||

pitṛbhya iti datteṣu upaveśya kuśeṣu tān |

gotranāmabhir āmantrya pitṝn arghyaṃ pradāpayet ||

nātrāpasavyakaraṇaṃ na pitryaṃ tīrtham iṣyate |

pātrāṇāṃ pūraṇādīni daive naiva hi kārayet ||

jyeṣṭhottarakarān yugmān karāgrāgrapavitrakān |

kṛtvārghyaṃ saṃpradātavyaṃ naikaikasyātra dīyate ||
</code></pre>
<p>dvayor dvayor brāhmaṇayor hastau melayitvārghyadānaṃ kāryam | tatra jyeṣṭhasya viprasya hasta uttaraḥ kāryaḥ | <strong>[519]</strong> tathā |</p>
<pre><code>madhu madhv iti yas tatra trir japo 'śitum icchatām |

gāyatryanantaraṃ so 'tra madhumantravivarjitaḥ ||

na cāśnatsu japed atra kadācit pitṛsaṃhitām |

anya eva japaḥ kāryaḥ somasāmādikaḥ śubhaḥ ||

yas tasya prakaro 'nnasya tilamān yavamāṃs tathā |

ucchiṣṭasaṃnidhau so 'tra tṛpteṣu viparītakaḥ ||

saṃpannam iti tṛptāḥ stha praśnasthāne vidhīyate |

susaṃpannam iti prokte śeṣam annaṃ nivedayet ||

prāgagreṣu tu darbheṣu ādyam āmantrya pūrvavat |

apaḥ kṣipen mūladeśe 'vanenidhveti nistilāḥ ||
</code></pre>
<p>ādyaḥ pāṅktimūrdhanyo vipraḥ |</p>
<pre><code>dvitīye ca tṛtīye ca madhyadeśāgradeśayoḥ |

mātāmahaprabhṛtīṃs tu eteṣām eva vāmataḥ ||

sarvasmād annam uddhṛtya vyañjanair upasicya ca |

saṃyojyākṣatakarkandhudadhibhiḥ prāṅmukhas tataḥ ||

avanejanavat piṇḍān datvā bilvapramāṇakān |

tatpātrakṣālanenātha punar apy avanejayet ||

uttarottardānena piṇḍānām uttarottaraḥ |

bhaved adhaś ca karaṇād adharaḥ śrāddhakarmasu ||

tasmāt sarveṣu śrāddheṣu vṛddhimatsv itareṣu ca |

mūlamadhyāgradeśeṣu īṣatsaktāṃś ca nirvapet ||

gandhādīni kṣipet tūṣṇīṃ tata ācāmayed dvijān |

anyatrāpy eṣa eva syād yavādirahito vidhiḥ ||

dakṣiṇāpravaṇe deśe dakṣiṇābhimukhasya ca |

dakṣiṇāgreṣu darbheṣu eṣo 'nyatra vidhiḥ smṛtaḥ ||

athāgrabhūmim āsiñcet samyak prokṣitam astv iti |

śivā āpaḥ santv iti ca yugmān evodakena ca ||

saumanasyam astv iti ca puṣpadānam anantaram |

akṣataṃ cāriṣṭaṃ cāstv ity akṣatān pratipādayet ||
</code></pre>
<p><strong>[520]</strong>	akṣayyodakadānaṃ ca arghyadānavad iṣyate |</p>
<pre><code>ṣaṣṭhyaiva nityaṃ tat kuryān na caturthyā kadācana ||

prārthanāsu pratiprokte sarvāsv eva dvijottamaiḥ |

pavitrāntarhitān piṇḍān siñced uttānapātrakṛt ||

yugmān eva svastivācya aṅguṣṭhagrahaṇaṃ sadā |

kṛtvā dhuryasya viprasya praṇamyānuvrajet tataḥ ||
</code></pre>
<p>dhuryaḥ paṅktimūrdhanyaḥ | āśvalāyanagṛhyapariśiṣṭam: &ldquo;ābhyudayike yugmā brāhmaṇā amūlā darbhāḥ prāṅmukhebhya udaṅmukho dadyāt | udaṅmukhebhyo vā prāṅmukhaḥ | dvau darbhau pavitre sopayāmāni pātrāṇi catvāri śaṃ no devīr ity abhimantritāsu yavān āvapati | yavo &lsquo;si somadaivatyo gosavo devanirmitaḥ | pratnavadbhiḥ prabhus tuṣṭyā nāndīmukhāṃl lokān prīṇayāhi naḥ svāheti pitaraḥ prīyantām ity eṣāṃ pratigrahaṇaṃ visarjanaṃ ca | evam uttarayoḥ pitṛpitāmahayor nityaṃ cāgnaukaraṇam | svāhākāreṇa homaś ca | ato devā avantu na ity aṅguṣṭhagrahaḥ | idaṃ viṣṇur vi cakrama ity atra pāvamānīḥ śaṃvatīr aindrīr apratirathaṃ ca śrāvayet | bhuktvā ca yeṣu piṇḍadānam āśayān gomayenopalipya teṣu prāgagrān kuśān āstīryālaṃkṛtya pṛthag ājyamiśraguḍaudano haviḥ sarvatra tasyārdhena dve dve ājyāhutīr juhuyāt | nāndīmukhāḥ pitaraḥ prīyantām iti visṛjet | pradakṣiṇam upacāraḥ | yavais tilārthaḥ sarvaṃ dvir dviḥ&rdquo; iti | bhaviṣyatpurāṇam |</p>
<pre><code>piṇḍanirvapaṇaṃ kuryān na vā kuryān narādhipaḥ |

vṛddhiśrāddhe mahābāho loke dharmam apekṣate ||
</code></pre>
<p>iti nāndīmukhaśrāddhavidhānam || 1.249 ||</p>
<p><em>athaikoddiṣṭaprayogavidhim āha</em> | <strong>[521]</strong></p>
<pre><code>**ekoddiṣṭaṃ daivahīnam ekārghaikapavitrakam |**
</code></pre>
<p>**	āvāhanāgnaukaraṇarahitaṃ hy apasavyavat || 1.250 ||**</p>
<p>**	upatiṣṭhatām ity akṣayyasthāne vipravisarjane |**</p>
<p>**	abhiramyatām iti vaded brūyus te &lsquo;bhiratāḥ sma ha || 1.251 ||**</p>
<p>ekam uddiśya yat kriyate śrāddhaṃ tad ekoddiṣṭam | tad daivahīnaṃ viśve(śva)devarahitam | tatraikam arghyaṃ pavitram apy ekam āvāhanamantreṇāgnaukaraṇena ca rahitam | yat pārvaṇe yajñopavītavat karma tad ihāpasavyavat kāryam | apasavyaṃ prācīnāvītam | &ldquo;upatiṣṭhatām&rdquo; iti mantraḥ prakṛtasyākṣayyam astv iti mantrasya kārye prayojyo vipravisarjane &lsquo;bhiramyatām iti vadet | na tu &ldquo;vāje vāje&rdquo; iti | viprāś cābhiratāḥ sma iti pratibrūyuḥ | ekasyaikoddeśasya bahuvipraniyojanapakṣe bahuvacanam | kātyāyanaḥ: &ldquo;athaikoddiṣṭam ekam arghyam ekaṃ pavitrakam ekaḥ piṇḍo nāvāhanaṃ nāgnaukaraṇaṃ nātra viśve devāḥ svadhitam iti tṛptipraśnaḥ susvadhitam ity anujñānam | upatiṣṭhatām ity akṣayasthāne &lsquo;bhiramyatām iti visargo &lsquo;bhiratāḥ sma ity apare&rdquo; | śātātapaḥ |</p>
<pre><code>ekoddiṣṭaṃ tu yac chrāddhaṃ naimittikam ihocyate |

tad apy adaivaṃ kartavyam ayugmān āśayed dvijān ||
</code></pre>
<p>ekoddiṣṭam uktaṃ tac ca trividham | navaṃ miśraṃ purāṇaṃ ca | tatraikādaśāhāntaṃ navam | tadūrdhvam ā saṃvatsarān miśram | tata uttaraṃ purāṇam | tatra navamiśraviṣayā vidhayas tāvad ucyante | tatra vyāghraḥ |</p>
<pre><code>ekādaśe caturthe ca māsi māsi ca vatsaram |

pratisaṃvatsaraṃ caivam ekoddiṣṭaṃ mṛtāhani ||


    * addition in mss: &quot;pratisaṃvatsaraṃ caivam ity anena caturthavatsare śuddhaśrāddhaṃ tripauruṣaṃ vidheyam it gamyate&quot;
</code></pre>
<p>kātyāyanaḥ |</p>
<pre><code>śrāddham agnimataḥ kāryaṃ dāhād ekādaśe 'hani |

dhruvāṇi tu prakurvīta pramītāhani sarvadā ||
</code></pre>
<p>traipakṣikād ūrdhvāni dhruvāṇi | ata evāha jātūkarṇyaḥ |</p>
<pre><code>ūrdhvaṃ tripakṣād yac chrāddhaṃ mṛtāhany eva tad bhavet |

adhas tu kārayed dāhād āhitāgner dvijanmanaḥ || iti | **[522]**
</code></pre>
<p>tathā |</p>
<pre><code>dvādaś pratimāsyāni ādyaṃ ṣāṇmāsike tathā |

sapiṇḍīkaraṇaṃ caivam ity etac chrāddhaṣoḍaśam ||
</code></pre>
<p>ṣāṇmāsike ity anena vihitayoḥ śrāddhayor nirūpaṇārtham āha |</p>
<pre><code>ekāhena tu ṣaṇmāsā yadā syur api vā tribhiḥ |

nyūnaḥ saṃvatsaraś caivaṃ syātāṃ ṣāṇmāsike tadā ||
</code></pre>
<p>ekenāhnā tribhir vāhobhir yadā ṣaṇmāsā nyūnāḥ syuḥ saṃvatsaraś ca tāvatsaṃkhyayā nyūno &lsquo;sti tadā ṣāṇmāsike śrāddhe kārye ity arthaḥ | bhaviṣyatpurāṇe |</p>
<pre><code>akṛtvā ṣoḍaśaitāni kṛtvā varṣaśatāyutam |

na mucyate tu pretatvād yathāha bhagavāñ śivaḥ ||

arvāg abdāt pramītasya tasya māsās tryodaśa |

śrāddhaṃ tasyāpi kartavyaṃ pratimāsaṃ tu vatsaram ||
</code></pre>
<p>tathā |</p>
<pre><code>mṛtāhani tu dātavyaṃ pretāya sukham icchatā |

mṛtāhani tu dattena mucyate karmaṇo 'śubhāt ||

asthisaṃcayane śrāddhaṃ tripakṣe māsikāni tu |

riktayoś ca tathā tithyoḥ pretaśrāddhāni ṣoḍaśa ||
</code></pre>
<p>riktayos tithyor ekenāhnā nyūne ṣaṣṭhe dvādaśe ca māsa ity arthaḥ | tathā ca paiṭhīnasiḥ |</p>
<pre><code>ṣāṇmāsikābdike śrāddhe syātāṃ pūrvedyur eva te |

māsikāni svakīye tu divase dvādaśe 'pi ca ||
</code></pre>
<p>tathā |</p>
<pre><code>sapiṇḍīkaraṇād arvāk kuryāc chrāddhāni ṣoḍaśa |

ekoddiṣṭavidhānena kuryāt sarvāṇi tāni tu ||

pretasaṃskārakarmāṇi yāni śrāddhāni ṣoḍaśa |

yathākāle tu kāryāṇi nānyathā mucyate tataḥ ||
</code></pre>
<p>anenedam ucyate — sapiṇḍīkaraṇe dvādaśāhādau kṛte &lsquo;pi māsikāni pratimāsam eva kāryāṇīti | tāni ca yady apy ekoddiṣṭāni pretatvavimocanārthāni ca tathāpi tāni mantravanti na punar navaśrāddhavad amantrakāni | yad āha paiṭhīnasiḥ |</p>
<pre><code>navaśrāddham atikramya mṛtāhani tu māsikam |

pretam uddiśya mantrais tu vatsaraṃ nirvapet sutaḥ || **[523]**
</code></pre>
<p>atikramya samapyety arthaḥ | brahmapurāṇe |</p>
<pre><code>nṝṇāṃ tu tyaktadehānāṃ śrāddhāḥ ṣoḍaśa sarvadā |

caturthe pañcame caiva navamaikādaśe tathā ||

tato dvādaśabhir māsaiḥ śrāddhā dvādaśasaṃkhyayā |

kartavyāḥ śrutitaś caiṣāṃ tatra viprāṃś ca tarpayet ||
</code></pre>
<p>asmāc ca pūrṇe māsi māsikaṃ kāryam iti gamyate | śaṅkhaḥ |</p>
<pre><code>ādyaṃ śrāddham aśuddho 'pi kuryād ekādaśe 'hani |

kartus tātkālikī śuddhir aśuddhaḥ punar eva saḥ ||
</code></pre>
<p>paiṭhīnasiḥ |</p>
<pre><code>sadyaḥśauce 'pi dātavyaṃ pretasyaikādaśe 'hani |

sa eva divasas tasya śrāddhaśayyāsamādhiṣu ||
</code></pre>
<p>[*apiśabdo &lsquo;trāśauce saty apīti gamayati]</p>
<p>matsyapurāṇam |</p>
<pre><code>ekādaśe 'hani tathā viprān ekādaśaiva tu |

putrādiḥ sūtakānte tu bhojayed ayujo dvijān ||

dvitīye 'hni punas tadvad ekoddiṣṭaṃ samācaret ||
</code></pre>
<p>[*sūtakānta iti brāhmaṇasyaiva tadviṣayam (?) | kṣatriyavaiśyaśūdrāṇāṃ tu |]</p>
<p>vṛddhavasiṣṭhaḥ |</p>
<pre><code>saptame ca tṛtīye ca prathame navame tathā |

ekādaśe 'hni yac chrāddhaṃ tat sāmānyam udāhṛtam ||
</code></pre>
<p>caturṇāṃ varṇānāṃ sāmānyam ity arthaḥ | tarhy aśaucakālasya dattas tilāñjalir ity āśaṅkyāha sa eva |</p>
<pre><code>caturṇām api varṇānāṃ sūtakaṃ tu pṛthak pṛthak ||
</code></pre>
<p>sūtakam aśaucam ity arthaḥ | eṣāṃ madhye navaśrāddhāny āha yamaḥ |</p>
<pre><code>caturthe pañcame caiva navamaikādaśe tathā |

yad atra dīyate jantor navaśrāddhaṃ tad ucyate ||
</code></pre>
<p>tathā |</p>
<pre><code>yasya saṃcayanād arvāg āhitāgner dvijanmanaḥ |

ayugmān bhojayed viprāṃs tan navaśrāddham ucyate ||
</code></pre>
<p>atriḥ |</p>
<pre><code>pretārthaṃ sūtakānte tu brāhmaṇān bhojayed daśa |

navaśrāddhanimittaṃ tu ekam ekādaśe 'hani || **[524]**
</code></pre>
<p>evaṃ ca saty aikādaśāhikān navaśrāddhād āśaucāntakāryaṃ brāhmaṇabhojanaṃ karmāntaram | vyāsaḥ |</p>
<pre><code>prathame saptame caiva navamaikādaśe tathā |

yat tu vai dīyate jantos tan navaśrāddham ucyate ||
</code></pre>
<p>bahvṛcagṛhyapariśiṣṭe: &ldquo;navaśrāddhaṃ saha dadyuḥ&rdquo; na punaḥ pratyekam ity arthaḥ | navaśrāddhagrahaṇaṃ pradarśanārtham | ata eva pracetāḥ |</p>
<pre><code>ekādaśyādyāḥ kramaśo jyeṣṭhasya vidhivat kriyāḥ |

kuryur naikaikaśaḥ śrāddham ābdikaṃ tu pṛthak pṛthak ||

arvāk saṃvatsarāt sarve tu kuryuḥ śrāddhaṃ sametya vai |

saṃvatsare vyatīte tu kuryuḥ śrāddhaṃ pṛthak pṛthak ||
</code></pre>
<p>uśanā |</p>
<pre><code>navaśrāddhaṃ sapiṇḍatvaṃ śrāddhāny api ca ṣoḍaśa |

ekenaiva hi kāryāṇi saṃvibhaktadhanair api ||
</code></pre>
<p>ekena jyeṣṭhenety arthaḥ | śātātapaḥ |</p>
<pre><code>ekādaśe 'hni yac chrāddhaṃ mātāpitros tu dīyate |

tat sametais tu kartavyaṃ pūrvaṃ caiva pṛthak pṛthak ||
</code></pre>
<p>pūrvaṃ purāṇam ābdikādikam | marīciḥ |</p>
<pre><code>sarvair anumataṃ kṛtvā jyeṣṭhenaiva tu yat kṛtam |

dhanena cāvibhaktena sarvair eva kṛtaṃ bhavet ||
</code></pre>
<p>vyāghraḥ |</p>
<pre><code>pretasya pretakāryāṇi akṛtvā dhanahārakaḥ |

varṇānāṃ yad vadhe proktaṃ tad vrataṃ prayataś caret ||
</code></pre>
<p>tathā |</p>
<pre><code>deyāni veśmaśuddhyarthaṃ navaśrāddhāni yatnataḥ |

tataḥ pretaviśuddhyarthaṃ mṛtāhani tu vatsaram ||
</code></pre>
<p>gṛhaviśuddhyartham iti gṛhe praviṣṭayamakiṃkaratṛptyartham |</p>
<pre><code>śauce tu sūtakaṃ cet syān niśāśeṣe tathaiva ca |

navaśrāddhāni deyāni yathākālaṃ yathākramam ||

yasyaitāni na dīyanta ekoddiṣṭāni ṣoḍaśa |

piśācatvaṃ sthiraṃ tasya dattaiḥ śrāddhaśatair api ||
</code></pre>
<p>vṛddhavasiṣṭhaḥ |</p>
<pre><code>alabdhvā tu navaśrāddhaṃ pretatvāc ca na mucyate |

arvāk tu dvādaśāhasya labdhvā tarati duṣkṛtam || **[525]**
</code></pre>
<p>bhaviṣyatpurāṇe |</p>
<pre><code>navaśrāddhaṃ tripakṣaṃ ca ṣāṇmāsaṃ māsikāni ca |

na karoti suto yasya tasyāghaḥ pitaro gatāḥ ||
</code></pre>
<p>vyāsaḥ |</p>
<pre><code>dvādaśāhe tripakṣe ca ṣāṇmāse māsike 'bdike |

śrāddhāni ṣoḍaśaitāni saṃsmṛtāni manīṣibhiḥ ||

ṣānmāsikābdike śrāddhe syātāṃ pūrvedyur eva te ||
</code></pre>
<p>āśvalāyanapariśiṣṭam |</p>
<pre><code>navaśrāddhaṃ daśāhāni navamiśraṃ tu ṣaḍṛtūn |

ataḥ paraṃ purāṇaṃ syāt trividhaṃ śrāddham ucyate ||
</code></pre>
<p>na cānenaikādaśāhikasya navaśrāddhatvaṃ vyāvartyate | vacanāntarais tadbhāvasya vihitatvāt | bhaviṣyatpurāṇe |</p>
<pre><code>navaśrāddhādiśrāddhāni yasya vai na kṛtāni saḥ |

nādhikārī bhavet tatra māsaṣāṇmāsikābdike ||
</code></pre>
<p>śaunakagṛhyapariśiṣṭāt |</p>
<pre><code>pretaśrāddheṣu sarveṣu na svadhā nābhiramyatām |

svasty astu visṛjed evaṃ sakṛt praṇavavarjitam ||

ekoddiṣṭasya piṇḍe tu anuśabdo na yujyate |

pitṛśabdaṃ na kurvīta pitṛhā copajāyate ||
</code></pre>
<p>sapiṇḍīkaraṇāt prāktanaikoddiṣṭaviṣayam etat | bahvṛcagṛhyapariśiṣṭe |</p>
<pre><code>asagotraḥ sagotro vā yadi strī yadi vā pumān |

prathame 'hani yo dadyāt sadaśāhaṃ samāpayet ||

anūdakam adhūpaṃ ca gandhamālyavivarjitam |

navaśrāddham amantraṃ ca piṇḍodakavivarjitam ||
</code></pre>
<p>anūdakam anarghyam | piṇḍodakam avanejanam | varāhapurāṇe |</p>
<pre><code>śvaḥ kariṣya iti jñātvā brāhmaṇāmantraṇakriyā |

gato 'si divyalokaṃ tvaṃ kṛtāntavihitāt pathaḥ ||

manasā vāyubhūtena vipre tvāhaṃ niyojaye |

pūjayiṣyāmi bhogais tvām evaṃ vipraṃ nimantrayet ||

astaṃ gate tathāditye gatvā vipraniveśanam |

datvā tu pādyaṃ vidhivan namaskṛtya dvijottamam ||
</code></pre>
<p><strong>[526]</strong>	pādau prakṣālya tailena pretasya hitakāmyayā |</p>
<pre><code>prabhātāyāṃ ca śarvaryām udite ca divākare ||

kārayitvā śmaśrukarma nakhacchedas tataḥ param |

snāpanābhyañjanaṃ dadyād viprāya vidhipūrvakam ||

gṛhṇīyād bhūmibhāgaṃ ca sthaṇḍilaṃ tadanantaram |

nipānadeśaṃ saṃgṛhya kartavyaṃ sthaṇḍilaṃ mahat ||

nadīkūle nivāse vā pretabhūmiṃ vinirdiśet |

akṛtvā bhūmibhāgaṃ tu nirgataṃ ye na kurvate ||

tad adhvani jagad bhadre tad ucchiṣṭaṃ kṛtaṃ bhavet |

na devāḥ pitaras tasya gṛhṇantīha kadācana ||

patanti niraye ghore tenocchiṣṭena sundari |

satailaṃ snapanaṃ kṛtvā gatvā caiva mahānadīm ||

tīrthāni manasā dhyātvā taiḥ svam abhyukṣayed budhaḥ |

evaṃ śuddhiṃ tataḥ kṛtvā brāhmaṇaṃ śīghram ānayet ||

ānītaṃ ca dvijaṃ dṛṣṭvā kartavyā svāgatakriyā |

arghyaṃ pādyaṃ tataḥ kṛtvā hṛṣṭatuṣṭena mādhavi ||

āsanaṃ copakalpeta mantreṇa vidhipūrvakam ||
</code></pre>
<p>tathā |</p>
<pre><code>upaveśyāsane bhadre chatraṃ tatra prakalpayet ||
</code></pre>
<p>āvaraṇārthaṃ chatraṃ tad brāhmaṇāya pradīyate |</p>
<pre><code>paścād upānahau dadyāt pādasparśakare śubhe |

saṃtaptavālukāṃ bhūmim asikaṇṭakitāṃ tathā ||

saṃtārayati durgāṇi pretaṃ dadad upānahau |

tilopacāraṃ kṛtvā tu viprasya niyatātmavān ||

nāmagotram udāhṛtya pretāya tadanantaram |

śīghram āhvānayed bhūmiṃ darbhahasto 'tha bhūtale ||
</code></pre>
<p>mantraḥ |</p>
<pre><code>imaṃ lokaṃ parityajya gato 'si paramāṃ gatim |

evam āhvāya taṃ gandhapuṣpadhūpān samarpayet ||
</code></pre>
<p>devalaḥ |</p>
<pre><code>ekoddiṣṭeṣu sarveṣu brāhmaṇebhyaḥ samutsṛjet |

tataḥ kāmaṃ tu bhuñjīta svayaṃ maṅgalabhojane || **[527]**
</code></pre>
<p>ekoddiṣṭeṣu sarveṣv iti navaśrāddhābhiprāyam | tatrāvaśiṣṭam annaṃ bhoktṛbhya eva deyam | maṅgalabhojanaṃ sāṃvatsarikaikoddiṣṭāvaśiṣṭam | ata eva aṅgirāḥ |</p>
<pre><code>navaśrāddheṣu yac chiṣṭaṃ grahaparyuṣitaṃ ca yat |

dampatyor bhuktaśiṣṭaṃ ca tan na bhuñjīta karhicit ||
</code></pre>
<p>bṛhaspatiḥ |</p>
<pre><code>caturthe 'hani viprebhyo deyam annaṃ hi bāndavaiḥ |

gāvaḥ savarṇaṃ vittaṃ ca pretam uddiśya śaktitaḥ ||
</code></pre>
<p>caturthe &lsquo;sthisaṃcayanāha (?) ity arthaḥ |</p>
<pre><code>yad iṣṭaṃ jīvataś cāsīt tad dadyāt tasya yatnataḥ |
</code></pre>
<p>tasya jīvata ity anvayaḥ | satyavrataḥ: &ldquo;prātar utthāya pretabrāhmaṇān ekādaśāmantryāparāhṇe nānābhakṣyānnarasavinyāsair ekaikam uddiśya vidhivat piṇḍadānam | vāso hiraṇyadāsyupānacchatrodakumbhadakṣiṇāḥ | guṇavati pātre śayyāpradānaṃ tataḥ svastyayanādi dharmāḥ pravartante daśamyām atītāyām ekaikaṃ tam uddiśya bhojayet | teṣām evaikasmai guṇavate śayyā&rdquo; | viṣṇuḥ: &ldquo;dvādaśāhaṃ śrāddhaṃ kṛtvā trayodaśe &lsquo;hni vā kuryāt&rdquo; | vyāsaḥ |</p>
<pre><code>putraḥ patnī ca vapanaṃ kuryād ante yathāvidhi |

piṇḍadānocito 'nyo 'pi kuryād itthaṃ samāhitaḥ ||
</code></pre>
<p>tathā |</p>
<pre><code>aśaucāntadine kṣauraṃ jananyāṃ ca gurau tathā |
</code></pre>
<p>saṃsthitāyāṃ jananyāṃ gurau saṃsthita ity arthaḥ | smṛtyantaram |</p>
<pre><code>nandāyāṃ bārgavadine caturdaśyāṃ tripuṣkare |

navaśraddhaṃ na kurvīta gṛhī putradhanakṣayāt ||

ekādaśyāṃ tu nandāyāṃ sinīvālyāṃ bhṛgor dine |

nabhasyasya caturdaśyāṃ kṛttikāsu tripuṣkare ||
</code></pre>
<p>yo nandāyāṃ niṣedhaḥ sa ekādaśyām eva | śukre &lsquo;māvāsyāyām eva | caturdaśyāṃ bhādrapadacaturdaśyām eva | tripuṣkare kṛttikāsv eva | <strong>[528]</strong> baudhānayaḥ: &ldquo;saṃvatsaraṃ pretapatnī madhumāṃsalavaṇāni varjayet | adhaḥ śayīta ṣaṇmāsān iti maudgalyaḥ&rdquo; | abrāhmaṇīviṣayam etat | brāhmaṇī tu sarvakālam eva madhvāi varjayet | pracetāḥ |</p>
<pre><code>pretāyānnaṃ sadā deyam abdaṃ vṛttividhānataḥ |

ekoddiṣṭavidhānena sarvaiḥ putraiḥ prayatnataḥ ||

ninīyāśmani pūrvaṃ tu tataḥ śrāddhaṃ prakalpayet |

paścāt tu ninayet pūrvaṃ tasminn eva yathāvidhi ||
</code></pre>
<p>hārītaḥ: &ldquo;nāśiṣaḥ pratigṛhṇanti nānnaṃ vikiren na svadhāṃ ninayet | pitṛmantravarjam aśnatsu japaḥ |</p>
<pre><code>pradadyād dakṣiṇāṃ tebhyaḥ sarvebhyaś cānupūrvaśaḥ |

yathāśakti pradadyāc ca gobhūhemādikaṃ tathā ||
</code></pre>
<p>navāni bhāṇḍāni yeṣv annaṃ saṃskriyate yeṣu bhujyate tāni bhuktavadbhyo dadyāt&rdquo; | tathā |</p>
<pre><code>nāgnaukaraṇamantrāś ca ekaṃ cātra tilodakam |
</code></pre>
<p>prāksapiṇḍīkaraṇānta eva svastīty uktvā naveṣu visargaḥ |</p>
<pre><code>anuddiśya hi pretāya sarvaṃ tatraiva dīyate || 1.250, 251 ||
</code></pre>
<p><em>atha sapiṇḍīkaraṇam āha</em> |</p>
<pre><code>**gandhodakatilair yuktaṃ kuryāt pātracatuṣṭayam |**
</code></pre>
<p>**	arghyārthāṃ pitṛpātreṣu pretapātraṃ prasecayet || 1.252 ||**</p>
<p>**	ye samānā iti dvābhyāṃ śeṣaṃ pūrvavad ācaret |**</p>
<p>**	etat sapiṇḍīkaraṇam ekoddiṣṭaṃ striyā api || 1.253 ||**</p>
<p>gandhaiś candanādibhir udakena tilaiś ca yuktaṃ pātracatuṣṭayaṃ pretādibhyo &lsquo;rghyaṃ dātuṃ kuryāt | tatra pretāyārghyaṃ datvā tatpātrasthaṃ jalaṃ pitāmahādipātreṣu triṣu &ldquo;ye samānāḥ&rdquo; iti dvābhyām anuṣṭubbhyāṃ prajāpatidṛṣṭābhyāṃ yathākramaṃ pitṛjīvadevatābhyāṃ prasiñcet | śeṣaṃ tu karma brāhmaṇanimantraṇādi pārvaṇavad ācaret | etaduktaprakāraṃ pitāmahādidai(de)vatyaṃ pārvaṇaṃ pretadai(de)vatyaṃ caikoddiṣṭaṃ śrāddhaṃ sapiṇḍīkaraṇasaṃjñakaṃ veditavyam | striyā api caitat kāryaṃ na punaḥ puruṣasyaiva | atra bhaviṣyatpurāṇam | <strong>[529]</strong></p>
<pre><code>pātrāṇi kṛtvā catvāri pūrayitvā (?) tilāmbubhiḥ |

triṣv ekaṃ pitṛpātreṣu prasiñcen nāmagotrataḥ ||
</code></pre>
<p>śaunakaḥ: &ldquo;atha sapiṇḍīkaraṇaṃ catvāry udakapātrāṇi | ekaṃ pretasya trīṇītareṣāṃ prathamaṃ pātraṃ triṣu pātreṣu niyojayet | samānīva (?) ākūtir ity evam eva prathamaṃ piṇḍaṃ triṣu niyojayet | madhumatībhiḥ saṃgacchatīti dvābhyām eva caturtho &lsquo;nujñāpito bhavati&rdquo; iti | brahmapurāṇam |</p>
<pre><code>caturbhyaś cārghyapātrebhya ekaṃ vāmena pāṇinā |

gṛhītvā dakṣiṇenaiva pāṇinā ca tilodakam ||

saṃsṛjatu tvā pṛthivī ye samānā iti smaran |

pretaviprasya haste tu caturbhāgaṃ jalaṃ kṣipet ||

tataḥ pitāmahādibhyas tan mantraiś ca pṛthak pṛthak |

ye samānā iti dvābhyāṃ taj jalaṃ tu samarpayet ||

arghyaṃ tenaiva vidhinā pretapātrāc ca pūrvavat |

tebhyaś cārghyaṃ nivedyaiva paścāc ca svayam ācamet ||
</code></pre>
<p>pitāmahādibhya iti vacanāt pretaśabdenācirātīta ucyate | na tu prapitāmahasya piteti gamyate |</p>
<pre><code>atha tenaiva vidhinā darbhamūle 'vanejanam |

pitur datvā tu piṇḍaṃ tu dadyād bhaktyā tu pūrvavat ||

kṛtvā piṇḍam athāṣṭāṅgaṃ dhyātvā tu vasubhāsvaram |

suvarṇarūpyadarbhaiś ca tasmin piṇḍe tatas tridhā ||

kṛtvā pitāmahādibhyo vidhivac caitam arpayet |

saṃsṛjatu tvā pṛthivī vāyur agniḥ prajāpatiḥ ||

etaṃ mantraṃ japed bhaktyā samānāvartam eva ca |

ye samānā iti dvābhyāṃ pitṛbhyaḥ pretam arpayet |

suvartulāṃs tatas tāṃs trīn piṇḍān kṛtvā prapūjayet ||

arghapuṣpais tathā dhūpair dīpamālyānulepanaiḥ |

mukhyaṃ tu pitaraṃ kṛtvā punas tva anyān yathākramam || **[530]**
</code></pre>
<p>atra ca pituḥ pātraṃ piṇḍaṃ ca mukhyaṃ prathamaṃ kuryāt | tathā pitari pretaśabdaḥ prayukta iti gamyate | pituḥ pātrapiṇḍau pitāmahādīnāṃ pātreṣu piṇḍeṣu prakṣeptavyāv iti pratīyate | tataś ca yaiḥ kaiścid ucyate pitur yaḥ prapitāmahas tadīyau pātrapiṇḍau tridhā kṛtvā pitrādipātrapiṇḍeṣu nikṣeptavyāv iti | tad etad vacanaviruddhatvād upekṣaṇīyam | śātātapavacanavirodhaś ca | tathā hi |</p>
<pre><code>pretānām iha sraveṣāṃ ye mantraiś ca niyojitāḥ |

kṛtārthās te hi saṃvṛttāḥ sapiṇḍīkaraṇe kṛte ||

pretatvāc ceha nistīrṇāḥ prāptāḥ pitṛgaṇaṃ tu te || iti |
</code></pre>
<p>prapitāmaha idānīṃ kriyamāṇāt sapiṇḍīkaraṇāt pitṛtvaṃ [na] pratipadyate kiṃ tu pūrvam evāsau tathā saṃpannas tasmāt pitur eva pretatvavimuktipūrvikā pitṛtvaprāptiḥ sapiṇḍīparaṇasādhyā | pitṛtvaprāpteś ca prayojanam uktaṃ viṣṇupurāṇe |</p>
<pre><code>tataḥ pitṛtvam āpanne tasmin prete mahīpate |

śrāddhadharmair aśeṣais tu tatpūrvān arcayet pitṝn ||
</code></pre>
<p>na ca caturthapuruṣapramukhānāṃ(ṇāṃ) pitṝṇāṃ śrāddheṣv arcanādhikāro &lsquo;sti tatparebhyo &lsquo;nadhikārāt | &ldquo;na caturthaṃ piṇḍaṃ gacchati&rdquo; ityādiniṣedhebhyaḥ | viṣṇuḥ |</p>
<pre><code>arvāk sapiṇḍīkaraṇāt preto bhavati vai mṛtaḥ |

pretalokaṃ gatasyānnaṃ sodakumbhaṃ prayacchata ||

pitṛlokaṃ gatasyāsya śrāddhaṃ śraddhāsamanvitam |

pitṛlokaṃ gatasyāpi tasmāc chrāddhaṃ prayacchata ||
</code></pre>
<p>ityādivacanārthaparyālocanavaśād gamyate — mṛtasya prāk sapiṇḍīkaraṇāt ko &lsquo;py avasthāviśeṣaḥ pretaśabdapravṛttinimitto bhavatīti | sapiṇḍīkarṇād ūrdhvaṃ tajjanyaḥ pitṛśabdapravṛttinimittabhūtaḥ ko &lsquo;py atiśayas tatra jāta iti | yat punaḥ śātātapenoktam,</p>
<pre><code>nirupya caturaḥ piṇḍān piṇḍadaḥ pratināmataḥ |

ye samānā iti dvābhyām ādyaṃ tu vibhajet tridhā ||
</code></pre>
<p>iti, yat tu (yac ca) laugākṣivacanam: &ldquo;caturthaṃ piṇḍam utsṛjya traidhaṃ kṛtvā piṇḍeṣu nidadyāt&rdquo; <strong>[531]</strong> iti, tad ubhayam apy acirātītapitrādipiṇḍaviṣayam eva | tasya piṇḍasya pitāmahādipiṇḍatrayāt prāg ūrdhvaṃ vā pradānaṃ vihitam | tatra yadā pūrvaṃ dīpyate tadāsāv ādyaḥ | yadordhvaṃ tadāsāv eva caturthaḥ | tataś ca &ldquo;ādyaṃ tu vibhajet tridhā,&rdquo; &ldquo;caturthaṃ piṇḍam utsṛjya traidhaṃ kṛtvā&rdquo; ityādivākyāni tadviṣayāṇy eva | tatrāpi cirātītasya pūrvaṃ piṇḍodaya ity abhiprāyeṇātra mukhyaṃ tu pitaraṃ kṛtvetyādi purāṇavacanaṃ pramāṇam | ata eva viṣṇuḥ: &ldquo;saṃvatsarānte pretāya tatpitre tatpitāmahāya tatprapitāmahāya ca brāhmaṇān devapūrvān bhojayet&rdquo; ity uktavān | śātātapas tu pretapiṇḍasya paścāt pradeyatām āha |</p>
<pre><code>sapiṇḍīkaraṇaṃ śrāddhaṃ devapūrvaṃ niyojayet |

pitṝn evāśayet tatra punaḥ pretaṃ ca nirdiśet || iti |
</code></pre>
<p>uśanasā ca,</p>
<pre><code>sapiṇḍīkaraṇe viprān bhojayet pārvaṇe yathā |

pṛthak ca kalpayed annam ekoddiṣṭavidhānataḥ ||
</code></pre>
<p>ity uktam | purāṇe &lsquo;pi |</p>
<pre><code>śrāddhadvayam atikramya kurvīta sahapiṇḍatām |

tayos tripuruṣaṃ pūrvam ekoddiṣṭaṃ tataḥ param ||
</code></pre>
<p>pitāmahāditrayadai(de)vatyaṃ tripuruṣam | acirādītadai(de)vatyam ekoddiṣṭam | atha sapiṇḍīkaraṇe &lsquo;dhikārī nirūpyate | tatra purāṇam |</p>
<pre><code>putra eva sapiṇḍatvaṃ pitror eva samācaret |

aurasaḥ kṣetrajo vāpi dharma eva sanātanaḥ ||
</code></pre>
<p>eṣa mukhyaḥ śāstrārthaḥ | putrāsaṃbhave &lsquo;nyeṣām apy asty adhikāraḥ | ata eva paiṭhīnasiḥ |</p>
<pre><code>bhrātā vā bhrātṛputro vā sapiṇḍaḥ śiṣya eva vā |

sapiṇḍīkaraṇaṃ kuryāt putrahīne mṛte sati ||

sarvabandhuvihīnasya patnī kuryāt sapiṇḍanam |

ṛtvijaṃ kārayed vāpi purohitam athāpi vā ||
</code></pre>
<p>yat tu sumantunoktam,</p>
<pre><code>sarvabandhuvihīnasya patnī kuryād aninditā |

atha vā śiṣyasabrahmaṛtvigbhṛtyapurohitaiḥ ||

kārayeta kriyāḥ sarvāḥ sapiṇḍīkaraṇam vinā |

sapiṇḍīkaraṇaṃ putraiḥ kāryaṃ nānyaiś ca niścitam || **[532]**
</code></pre>
<p>iti, tat pravāsādivaśāt sapiṇḍīkaraṇāsamarthe putre sati veditavyam | sāmarthyalābhe sati tu kālātyaye &lsquo;pi putreṇaiva kāryam | tad uktaṃ vāyupurāṇe |</p>
<pre><code>śrāddhāni ṣoḍaśāpādya vidadhīta sapiṇḍatām |

pituḥ putro vidhānajña iti paurāṇikā viduḥ ||

śrāddhāni ṣoḍaśādatvā kuryān na tu sapiṇḍatām |

proṣitāvasite putraḥ kālād aticirād api ||
</code></pre>
<p>proṣitāvasite pravāsāvasāne putro &lsquo;ticārād api kālād yat sapiṇḍatvaṃ kuryāt tat ṣoḍaśa śrāddhāny adatvā na kuryāt kiṃ tu datvaivety arthaḥ | yadi tāni bhrātrādinā dattāni tadā sapiṇḍatvam eva kuryāt | tathā |</p>
<pre><code>ajñānād atha vā mohān na kṛtā cet sapiṇḍatā |

tatrāpi vidhivat kāryā kālād aticirād api ||
</code></pre>
<p>ajñānamohau sakalāsāmarthyopalakṣaṇārthau | sumantuḥ |</p>
<pre><code>sutaḥ sapiṇḍīkaraṇaṃ na kuryād yadi mohitaḥ |

yāvaj jīvati duḥkhārto mṛto narakam āpnuyāt ||
</code></pre>
<p>sutagrahaṇam adhikārimātropalakṣaṇārtham | paiṭhīnasiḥ |</p>
<pre><code>navaśrāddhaṃ sapiṇḍatvaṃ śrāddhāny api ca ṣoḍaśa |

ekenaiva tu kāryāṇi saṃvibhaktadhaneṣv api ||

vibhaktais tu pṛthak kāryaṃ pratisaṃvatsarādikam |

ekenaivāvibhakteṣu kṛte sarvais tu tat kṛtam ||
</code></pre>
<p>kātyāyanaḥ |</p>
<pre><code>pitāmahaḥ pituḥ paścāt pañcatvaṃ yadi gacchati |

pautreṇaikādaśāhādi kartavyaṃ śrāddhaṣoḍaśam ||

na tatpautreṇa kartavyaṃ putravāṃś cet pitāmahaḥ |

pituḥ sapiṇḍatāṃ kṛtvā kuryān māsānumāsikam ||

asaṃskṛtau na saṃskāryau pūrvau pautraprapautrakaiḥ |

pitaraṃ tatra saṃskuryād iti kātyāyano 'bravīt ||

pāpiṣṭham api śuddhena śuddhaṃ pāpakṛtāpi vā |

pitāmahena pitaraṃ saṃskuryād iti niścayaḥ ||
</code></pre>
<p>asaṃskṛtāv asapiṇḍitau pitāmahaprapitāmahau pautreṇa prapautreṇa ca na <strong>[533]</strong> saṃskāryau na sapiṇḍanīyāv ity arthaḥ | etac ca pratyāsanne sapiṇḍīkaraṇakartari sati draṣṭavyam | asati tu pautrādiḥ kuryād eva sapiṇḍatvāt | pāpiṣṭham api śuddheneti patitādivyatiriktaviṣayam | tathā ca sapiṇḍīkaraṇānuvṛttau baijavāpaḥ: &ldquo;abhiśaptapatitabhrūṇaghnān strīr abhicāriṇīr nātidiśet | atideśaḥ sapiṇḍanam | gautamaḥ: &ldquo;pāpakarmiṇo na saṃsṛjeran striyaś cābhicāriṇīḥ&rdquo; | atha patitān ity adhikṛtyāha vṛddhayājñavalkyaḥ |</p>
<pre><code>sarpaviprahatānāṃ ca śṛṅgidaṃṣṭrisarīsṛpaiḥ |

ātmanas tyāgināṃ caiva śrāddham eṣāṃ na kārayet ||
</code></pre>
<p>[*śrāddham aurdhvadaihikādi]</p>
<p>chāgaleyaḥ |</p>
<pre><code>caṇḍālād udakāt sarpād brāhmaṇād vaidyutād api |

daṃṣṭribhyaś ca paśubhyaś ca maraṇaṃ pāpakarmiṇām ||

udakaṃ piṇḍadānaṃ ca pretebhyo yat pradīyate |

nopatiṣṭhati tat sarvam antarikṣe vinaśyati ||
</code></pre>
<p>tarhi pretatvavimokṣa udapiṇḍadānādiprāptau copāyam āha |</p>
<pre><code>nārāyaṇabaliḥ kāryo lokagarhābhayān naraiḥ |

tatas tebhyo 'pi dātavyam annam evaṃ sadakṣiṇam ||
</code></pre>
<p>tata iti nārāyaṇabalikaraṇād anantaram ity arthaḥ | vṛddhayājñavalkyaḥ |</p>
<pre><code>nārāyaṇaṃ samuddiśya śivaṃ vā yat pradīyate |

tasya śuddhāv ahṃ caiva tad bhaven na tad anyathā ||
</code></pre>
<p>saṃgrahāt |</p>
<pre><code>pretam uddiśya yat kāryaṃ kuryān nārāyaṇāya tat |

śivāya vodakaśrāddhapiṇḍanirvapaṇādikam ||
</code></pre>
<p>yamaḥ |</p>
<pre><code>caṇḍālais tu hatā ye ca śṛṅgidaṃṣṭrisarīsṛpaiḥ |

śrāddham eṣāṃ na kartavyaṃ brahmadaṇḍahatāś ca ye ||

mahāpātakināṃ caiva tathā caivātmaghātinām |

udakaṃ piṇḍadānaṃ ca śrāddhaṃ caiva tu yat kṛtam ||

nopatiṣṭhati tat sarvaṃ rākṣasair vipralupyate || **[534]**
</code></pre>
<p>smṛtyantaram |</p>
<pre><code>vidyudgonṛpaviprāmbuśṛṅgidaṃṣṭryagnighātitāḥ |

vṛthotpannamahāklībavratino nodabhājanāḥ ||
</code></pre>
<p>udabhājanā arghyodakasaṃsargabhājanā ity arthaḥ | tathā |</p>
<pre><code>brāhmaṇādihate tāte patite saṅgavarjite |

vyutkramāc ca mṛte deyaṃ yebhya eva dadāty asau ||
</code></pre>
<p>saṅgavarjito bhikṣuḥ | smṛtyantarāt |</p>
<pre><code>svecchayā maraṇaṃ vipra śṛṅgidaṃṣṭrisarīsṛpaiḥ |

antyāntyajaviṣodbandhair ātmanā caiva tāḍanaiḥ ||

saṃpūrṇasarvagātrāṇāṃ viṣād ākarṣato 'tha vā |

jalāgniśvabhrapātaiś ca nirāhārādibhis tathā ||

yeṣām eva bhavet te vai kathitāḥ pāpakarmaṇi |

pāṣaṇḍam āśritāś caiva mahāpātakinas tathā ||

striyaś ca vyabhicāriṇya ārūḍhapatitās tathā |

na teṣāṃ snānasaṃskāro na śrāddhaṃ na sapiṇḍanam ||

śrāddhāni ṣoḍaśoktāni nānyāny api bhavanti hi ||
</code></pre>
<p>nirāhāratvam atra roṣavaśāt pāpipadakāraṃ na punar dāridryabhāvāt | ārūḍhapatitā daśadinābhyantara eva mṛtā yoṣitaḥ |</p>
<pre><code>vaitānaṃ prakṣipet toye gṛhyāgniṃ ca catuṣpathe |

pātrāṇi dāhayed agnau yajamāne vṛthā mṛte ||
</code></pre>
<p>sāgnike pāpakarmaṇīti pāṭhaḥ |</p>
<pre><code>pūrṇe saṃvatsare teṣām atha kāryaṃ dayālubhiḥ |

ekādaśīṃ samāsādya śuklapakṣasya vai tithim ||

viṣṇuṃ yamaṃ ca saṃpūjya gandhapuṣpādibhis tathā |

daśa piṇḍān ghṛtābhyaktān darbheṣu madhusaṃyutān ||

yajñopavītī satilān dyāyan viṣṇuṃ yamaṃ tathā |

dakṣiṇābhimukhas tūṣṇīm ekaikaṃ nirvapet tu tam ||

uddhṛtya niyataḥ piṇḍāṃs tīrthādyambhasi nikṣipet |

kṣipaṃs tān kīrtayen nāma gotraṃ tu mṛtakasya tu ||

punar abhyarcayed viṣṇuṃ yamaṃ kusumacandanaiḥ |

dhūpadīpaiś ca naivedyair bhakṣyabhojyasamanvitaiḥ ||
</code></pre>
<p><strong>[535]</strong>	tataś copavased ahni viprāṃś caiva nimantrayet |</p>
<pre><code>kulavidyātapoyuktān rūpaśīlasamanvitān ||

nava saptātha vā pañca svasāmarthyānusārataḥ |

apare 'hani saṃprāpte madhyāhne susamāhitaḥ ||

viṣṇor abhyarcanaṃ kṛtvā viprāṃs tān upaveśayet |

udaṅmukhān yathājyeṣṭhaṃ pitṛrūpam anusmaran ||

mano niveśya viṣṇau ca sarvaṃ kuryād atandritaḥ |

āvāhanādi yat proktaṃ daivapūrvaṃ tu tad bhavet ||

tṛpāñ jñātvā tato viprāṃs tṛptiṃ pṛṣṭvā yathāvidhi |

haviṣyavyañjanenaiva tilādisahitena ca ||

evaṃ piṇḍān pradadyād vai daivaṃ rūpam anusmaran |

prathamaṃ viṣṇave dadyād brahmaṇe ca śivāya ca ||

yamāya saparivārāya caturthaṃ piṇḍam utsṛjet |

mṛtaṃ saṃkīrtya manasā gotrapūrvaṃ tataḥ param ||

viṣṇor nāma gṛhītvaivaṃ pañcamaṃ pūrvavat kṣipet |

viprān ācāmayitvā tu dakṣiṇābhiḥ samarcayet ||

ekaṃ vṛddhatamaṃ vipraṃ hiraṇyena prapūjayet |

gavā vastreṇa bhūmyā ca pretasya manasā smaran ||

tatas tilāmbho viprās tu hastair darbhasamanvitaiḥ |

kṣipeyur gotram uddiśya nāma buddhau niveśya ca ||

bahir gatvā tilāmbhas tu tasmai dadyāt samāhitaḥ |

mitrabandhujanaiḥ sārdhaṃ paścād bhuñjīta vāgyataḥ ||

evaṃ viṣṇumate sthitvā yo dadyād ātmaghātine |

samuddharati taṃ kṣipraṃ nātra kāryā vicāraṇā ||
</code></pre>
<p>vāyupurāṇe |</p>
<pre><code>śuklapakṣe tu dvādaśyāṃ kuryāc chrāddhaṃ tu vatsaram |

dvādaśāhani vā kuryāc chukle ca prathame 'hani ||
</code></pre>
<p>smṛtyantaram |</p>
<pre><code>yadaiva śudhyati preto nārāyaṇabalau kṛte |

tadaiva pāpanirmuktaḥ kriyārho jāyate tu saḥ ||

tadaiva smaraṇaṃ tasya yasminn ahani śudhyati |

sutair annapradānena viṣṇoḥ saṃsamaraṇakramāt ||
</code></pre>
<p><strong>[536]</strong>	yo dadāti kriyāpiṇḍaṃ tasmai pretāya vai sutaḥ |</p>
<pre><code>tasyaivāśaucam uddiṣṭaṃ tryaham eva na saṃśayaḥ ||

viṣṇuśrāddhasamāptau tu trayodaśyāṃ dinatrayam |

āśaucaṃ piṇḍadaḥ kuryān na tu tadbandhugotrajāḥ ||
</code></pre>
<p>evaṃ ca pratiṣiddhaśrāddhānāṃ madhye keṣāṃcid ātmaghātakādīnāṃ nārāyaṇabalir uktaḥ | tatra ye vidhita ātmānaṃ ghātayanti teṣāṃ na śrāddhapratiṣedho nāpi nārāyaṇabalividhiḥ | vidhiniṣedhavirodhato &lsquo;pratiṣiddhasya cāpratyavāyakaratvāt | pratyavāyakaraṇasya maraṇasya śrāddhapratiṣedhādinimittatā | tathā ca brahmagarbhaḥ |</p>
<pre><code>yo jīvituṃ na śaknoti mahāvyādhyupapīḍitaḥ |

so 'gnyudakamahāyātrāṃ kurvan nāmutra duṣyati ||
</code></pre>
<p>vivasvān |</p>
<pre><code>sarvendriyaviraktasya vṛddhasya kṛtakarmaṇaḥ |

vyādhitasyecchayā tīrthe maraṇaṃ tapaso 'dhikam ||
</code></pre>
<p>tathā gārgyo &lsquo;pi gṛhastham adhikṛtyāha |</p>
<pre><code>mahāprasthānagamanaṃ jvalanāmbupraveśanam |

bhṛguprapatanaṃ caiva vṛthā necchet tu jīvitam ||
</code></pre>
<p>bhṛguḥ parvatakaṭakaḥ | vṛthā dharmānuṣṭhānaśūnyam | manus tu vānaprastham adhikṛtyāha |</p>
<pre><code>aparājitāṃ cāsthāya vrajed diśam ajihmagaḥ |

ā nipātāc charīrasya yukto vāryanilāśanaḥ ||
</code></pre>
<p>aparājitā pūrvottareśānadik tām ā śarīrapātād akuṭilaṃ jalam anilaṃ vā bhakṣayan samāhito vrajet |</p>
<pre><code>āsāṃ maharṣicaryāṇāṃ tyaktvānyatamayā tanum |

vītaśokabhayo vipro brahmabhūyāya kalpate ||
</code></pre>
<p>nāgasarpahataṃ prati kāryaviśeṣa uktaḥ smṛtyantare |</p>
<pre><code>pramādād icchayā vāpi nāgād vā sarpato mṛtaḥ |

pakṣayor ubhayor nāgān pañcamīṣu prapūjayet ||

kuryāt piṣṭamayīṃ lekhāṃ nāgapratikṛtiṃ bhuvi |

arcayet tāṃ sitaiḥ puṣpaiḥ sugandhaiś candanena tu ||

pradadyād dhūpadīpau ca taṇḍulāṃś ca sitān kṣipet |

āmam iṣṭaṃ tathaivānnaṃ kṣīraṃ ca vinivedayet ||
</code></pre>
<p><strong>[537]</strong>	upasthāya vaded evaṃ muñca muñcāmukaṃ tv iha |</p>
<pre><code>madhuraṃ tad dine dadyād evam abdaṃ samācaret ||

sauvarṇaṃ śaktito nāgaṃ tato dadyād dvijanmane |

gāṃ savatsāṃ tato dadyād ity ājñā gāruḍī tathā ||

yathāvibhāgaṃ karmāṇi nāgārthaṃ yatnato naraḥ |

dvijān vimokṣayitvā tu suprītāḥ santu pannagāḥ ||
</code></pre>
<p>ṣaṭtriṃśanmatāt |</p>
<pre><code>pituḥ putreṇa kartavyaṃ na kurvīta pitā sute |

atisnehena kurvīta sapiṇḍīkaraṇaṃ vinā ||
</code></pre>
<p>brahmapurāṇe |</p>
<pre><code>mṛte pitari yasyātha vidyate ca pitāmahaḥ |

tena devās trayaḥ piṇḍāḥ prapitāmahapūrvakāḥ ||

tebhyas tu paitṛkaṃ piṇḍo niyoktavyas tu pūrvavat |

mātary atha mṛtāyāṃ ca vidyate ca pitāmahī ||

prapitāmahīpūrvakaṃ tu kāryas tatrāpy ayam vidhiḥ ||
</code></pre>
<p>yat tu,</p>
<pre><code>vytkramāñ ca mṛtānāṃ tu naiva kāryā sapiṇḍatā ||
</code></pre>
<p>iti vacanam, tan mātāpitṛvyatiriktapretaviṣayam | chandogapariśiṣṭe kātyāyanaḥ |</p>
<pre><code>na yoṣidbhyaḥ pṛthag dadyād avasānadinād ṛte |

savabhartṛpiṇḍamātrābhyas tṛptir āsāṃ yataḥ smṛtā ||
</code></pre>
<p>tathā |</p>
<pre><code>pitāmahaḥ pituḥ paścāt pañcatvaṃ yadi gacchati |

pautreṇaikādaśāhādi kartavyaṃ śrāddhaṣoḍaśam ||

naitat pautreṇa kartavyaṃ putravāṃś cet pitāmahaḥ |

pituḥ sapiṇḍatāṃ kṛtvā kuryān māsānumāsikam ||

asaṃskṛtau na saṃskāryau pūrvau pautraprapautrakaiḥ |

pitaraṃ tatra saṃskuryād iti kātyāyano 'bravīt ||

pāpiṣṭham api śuddhena śuddhaṃ pāpakṛtāpi vā |

pitāmahena pitaraṃ saṃskuryād iti niścayaḥ ||
</code></pre>
<p>pūrvau pitāmahau yatra kenāpi nimittenāsaṃkṛtāv akṛtasapiṇḍīkaraṇau tatrāpi tābhyāṃ saha pitaraṃ saṃskuryāt sapiṇḍayed ity arthaḥ | vājasaneyayajñavārśvaḥ | <strong>[538]</strong></p>
<pre><code>homāntaḥ pitṛyajñaḥ syāj jīve pitari jānataḥ |

pitaraṃ bhojayitvā vā piṇḍau nipṛṇuyāt parau ||

yebhyaḥ piṇḍaṃ pitā dadyāt tebhyaḥ putro'pi dāpayet |

jīve pitari no dadyād ity eṣā naigamī śrutiḥ ||

jīvet pitāmaho yasya pitā cāntarito bhavet |

pitur ekasya dātavyam evam āhur manīṣiṇaḥ ||

yasya pramītau dvau syātāṃ jīvec ca prapitāmahaḥ |

piṇḍau nipṛṇuyāt pūrvau bhojayet prapitāmaham ||
</code></pre>
<p>ṣaṭtriṃśanmatāt |</p>
<pre><code>pitrā śrāddhaṃ na kartavyaṃ putrāṇāṃ ca kathaṃcana |

bhrātrā tu naiva kartavyaṃ bhrātṝṇāṃ ca yavīyasām ||
</code></pre>
<p>vṛddhavasiṣṭhaḥ |</p>
<pre><code>yatīnāṃ tu na saṃsargaḥ kartavyo 'tra sutaiḥ sadā |

tridaṇḍagrahaṇād eva pretatvaṃ nopapadyate ||
</code></pre>
<p>daṇḍāpūpikānyāyenaitan mantavyam | yasya pretatvaṃ nāsti tasya maraṇe &lsquo;śaucaśaṅkaiva keti | prajāpatiḥ |</p>
<pre><code>sapiṇḍīkaraṇaṃ na syād yatīnāṃ caiva sarvadā |

ahany ekādaśe prāpte pārvaṇam tu vidhīyate ||
</code></pre>
<p>bṛhaspatiḥ |</p>
<pre><code>navaśrāddhaṃ yater na syāt sapiṇḍīkaraṇaṃ tathā |

ahany ekādaśe prāpte kuryāt tasya tu pārvaṇam ||
</code></pre>
<p>atra navaśrāddhagrahaṇam aśeṣapretatvavimuktyarthakarmopalakṣaṇārtham | tathā ca śātātapaḥ |</p>
<pre><code>ekoddiṣṭaṃ jalaṃ piṇḍam aśaucaṃ pretasatkriyām |

na kuryāt pārvaṇād anyad brahmībhūtāya bhikṣave ||
</code></pre>
<p>brahmībhūto brahmāham asmīty upāsakaḥ | atha kālāḥ | tatra bhaviṣyatpurāṇam |</p>
<pre><code>sapiṇḍīkaraṇaṃ kuryād yajamāno hy anagnimān |

anāhitāgneḥ pretasya pūrṇe 'bde bhatarṣabha ||

niragniḥ sahapiṇḍatvaṃ pitur mātuś ca dharmataḥ |

pūrṇe saṃvatsare kuryād vṛddhir vā yad ahar bhavet || **[539]**
</code></pre>
<p>kartur uddeśyasya ca niragnitve nimitte kālo &lsquo;tra niyamyate tasya karmāṅgatvena vidheyatvāt | yat tu kāle karma vidhīyate na karmaṇi kāla iti nyāyavidvacanaṃ tad anupādeyatvābhiprāyam | na punar avidheyatvaparam | tathā sati tasyāṅgatvaṃ na syāt | na hy avihitam aṅgaṃ bhavatīti | vṛddhir abhyudayaḥ | uśanā |</p>
<pre><code>pituḥ sapiṇḍīkaraṇaṃ vārṣike mṛtavatsare |

ādhānādyupasaṃprāptāv etat prāg api vatsarāt ||
</code></pre>
<p>laghuhārītaḥ |</p>
<pre><code>bhrātā vā bhrātṛputro vā sapiṇḍaḥ śiṣya eva vā |

sahapiṇḍakriyāṃ kṛtvā kuryād abhyudayaṃ tataḥ ||
</code></pre>
<p>sumantuḥ |</p>
<pre><code>anagnis tu yadā vīra bhavet kuryāt tadā gṛhī |

pretaś ced agnimāṃs tu syāt tripakṣe vai sapiṇḍanam ||
</code></pre>
<p>atrāpi pūrvavat kālaniyamaḥ | anagnir yadā gṛhī bhaved ity anvayaḥ | śrāddhakartā gṛhī | tathā |</p>
<pre><code>yajamānāgnimān rājan pretaś cānagnimān bhavet |

dvādaśāhe bhavet kāryaṃ sapiṇḍakaraṇaṃ sutaiḥ ||
</code></pre>
<p>jābāliḥ |</p>
<pre><code>sapiṇḍīkaraṇaṃ kuryāt pūrve darśe 'gnimān sutaḥ |

parato daśarātrasya pūrṇe 'bde tu tathā paraḥ ||
</code></pre>
<p>daśarātragrahaṇam aśaucakālopalakṣaṇārtham | kātyāyanaḥ |</p>
<pre><code>ekādaśāhaṃ nirvartya pūrvaṃ darśād yathāvidhi |

prakurvītāgnimān vipro mātāpitroḥ sapiṇḍanam ||
</code></pre>
<p>hārītaḥ |</p>
<pre><code>yā tu pūrvam amāvasyā mṛtāhād daśamād bhavet |

sapiṇḍīkaraṇaṃ tasyāṃ kuryād evaṃ suto 'gnimān ||

nāsapiṇḍy agnimān putraḥ pitṛyajñaṃ samācaret |

na pārvaṇaṃ nābhyudayaṃ kurvan na labhate phalam ||
</code></pre>
<p>asti hi putrikāputrasya pārvaṇaśrāddhe mātur devatātvam,</p>
<pre><code>mātuḥ prathamataḥ piṇḍaṃ nirvapet putrikāsutaḥ |
</code></pre>
<p>ityādivacanāt | itarasyāpi mātā pārvaṇaśrāddhādau pitṛvat tṛptim upaitīti gamyate | uktaṃ hi |</p>
<pre><code>svena bhartrā samaṃ śrāddhaṃ mātā bhuṅkte svadhāsamam |

pitāmahī ca svenaiva svenaiva prapitāmahī || iti **[540]**
</code></pre>
<p>na cānuddeśyamānāyās tat saṃbhavatīti sāpy uddeśyā | uddeśe ca sā sahabhāvenaiva niviśate na mukhyatvena | tenotpattiśiṣṭe &lsquo;pi pitrādidevatātve strīṇām api devatātvam aviruddham | tataś ca prāg darśān mātur api sapiṇḍīkaraṇavidhānaṃ yujyate | evaṃ śrāddheṣu sapatnīkāḥ pitṛpitāmahaprapitāmahā uddeś¥ā ity api siddham | sapiṇḍīkaraṇaṃ kartavyam ity anuvṛttau viṣṇuḥ: &ldquo;mantravarjaṃ hi śūdrāṇāṃ dvādaśe &lsquo;hni&rdquo; | amāvāsyāśrāddhakātiśūdraviṣayam etat | vacanabalād aśaucamadhy eva śrāddhakaraṇam | evaṃ ca sāgnikasya kartuḥ sapiṇḍīkaraṇakālās traya uktā bhavanti | dvādaśāhaḥ | tathāśaucāntaprathamadarśayor madhye kim apy ahaḥ | tathāśaucānantaraṃ prathamo darśa iti | anagnes tu catvāraḥ kālāḥ | yad āha gobhilaḥ: &ldquo;pūrṇe saṃvatsare ṣaṇmāse tripakṣe vā yad ahar vā vṛddhir āpadyeta&rdquo; | paiṭhīnasiḥ |</p>
<pre><code>sapiṇḍīkaraṇaṃ putraḥ pituḥ kurvīta yo 'gnimān |

anagnes tu kriyā nānyā ekoddiṣṭād ṛte kvacit ||
</code></pre>
<p>etad anagneḥ saṃvatsarānte sapiṇḍīkaraṇaṃ kariṣyataḥ prathamasaṃvatsaravartiśrāddhviṣayam | vṛddhavasiṣṭhaḥ |</p>
<pre><code>śrāddhāni ṣoḍaśādattvā naiva kuryāt sapiṇḍanam |

taddhānau tu kṛte pretaḥ pitṛtvaṃ na prapadyate ||
</code></pre>
<p>etad api pūrveṇa samānaviṣayam | viṣayāntare tu laugākṣir āha |</p>
<pre><code>yasya saṃvatsarād arvāk sapiṇḍīkaraṇaṃ bhavet |

māsikaṃ codakumbhaṃ ca deyaṃ tasyāpi vatsaram || iti |
</code></pre>
<p>yat hārītenoktam: &ldquo;mukhyaṃ śrāddhaṃ māsi māsi aparyāptāvṛttaṃ prati dvādaśāhena vā bhojyā ekāhe dvādaśāpi vā&rdquo; iti, tad asamarthaviṣayam | apakṛṣyety anuvṛttāv āha uśanā |</p>
<pre><code>vṛddhiśrāddhavihīnas tu pretaśrāddhāni yaś caret |

sa śrāddhī narake ghore pitṛbhiḥ saha pacyate ||
</code></pre>
<p>anupajātāyāṃ vṛddhau yaḥ pretaśrāddhān apakarṣed ity arthaḥ | samarthaviṣayaṃ caitat | śāṭyāyaniḥ |</p>
<pre><code>pretaśrāddhāni sarvāṇi sapiṇḍīkaraṇaṃ tathā |

apakṛṣyāpi kurvīta kartuṃ nāndīmukhaṃ dvijaḥ || **[541]**
</code></pre>
<p>atha mātṛsapiṇḍīkaraṇam | tatra vṛddhaśātātapaḥ |</p>
<pre><code>mātuḥ sapiṇḍīkaraṇaṃ kathaṃ kāryaṃ sutair bhavet |

pitāmahyā sahaivāsyāḥ sapiṇḍīkaraṇaṃ smṛtam ||
</code></pre>
<p>gārgyaḥ |</p>
<pre><code>patyaivaikena kartavyaṃ sapiṇḍīkaraṇaṃ striyāḥ |

sā mṛtāpi hi tenaikyaṃ gatā mantrāhutivrataiḥ ||
</code></pre>
<p>sumantuḥ |</p>
<pre><code>pitā pitāmahe yojyaḥ pūrṇe saṃvatsare sutaiḥ |

mātā mātāmahe tadvad ity āha bhagavāñ śivaḥ ||
</code></pre>
<p>yamaḥ |</p>
<pre><code>jīvatpitā pitāmahyā mātuḥ kuryāt sapiṇḍanam |

pramītapitṛkaḥ pitrā tatpitrā putrikāsutaḥ ||
</code></pre>
<p>tatpitrā mātuḥ pitrety arthaḥ | pituḥ pitāmahyāś cābhāve vyavasthām āha śātātapaḥ |</p>
<pre><code>mṛtā yānugatā nāthaṃ sā tena saha piṇḍatām |

arhati svargavāsaṃ ca yāvad ābhūmisaṃplavam || iti |
</code></pre>
<p>evaṃ ca saty anvārūḍhaviṣaye jīvantyām ajīvantyāṃ vā pitāmahyāṃ pitraiva saha mātuḥ sapiṇḍanaṃ kāryam | anyadā tu tatpitrā pitāmahyā veti siddham | yadi punaḥ prete pitari tenaiva sapiṇḍanaṃ syāt tadānvārūḍhaviṣayaṃ vacanam anarthakaṃ bhavet | tasya tv anvārūḍhā bhartraiva saha sapiṇḍanīyeti niyāmakatvenārthavattve sati pramītapitṛkaḥ pitretivacanaṃ na niyamaparaṃ śakyate vaktum ity aniyamasiddhiḥ | yat tu,</p>
<pre><code>mṛte pitari mātus tu na kuryāt sahapiṇḍatām |

pitur eva sapiṇḍatve tasyā api kṛtaṃ bhavet ||
</code></pre>
<p>iti, tac cet samūlaṃ syāt tadāpadviṣayatayā neyam | laghuhārītaḥ |</p>
<pre><code>putreṇaiva tu kartavyaṃ sapiṇḍīkaraṇaṃ striyāḥ |

puruṣasya punas tv anye bhrātṛputrādayo 'pi ye ||
</code></pre>
<p>mārkaṇḍeyapurāṇam |</p>
<pre><code>strīṇām apy evam evaitad ekoddiṣṭam udāhṛtam |

sapiṇḍīkaraṇaṃ tāsāṃ putrābhāve na vidyate ||
</code></pre>
<p>bhartur abhāva etat | yad āha paiṭhīnasiḥ |</p>
<pre><code>aputrāyāṃ mṛtāyāṃ tu patiḥ kuryāt sapiṇḍanam |

śvaśrvādibhiḥ sahaivāsyāḥ sapiṇḍīkaraṇam bhavet || **[542]**
</code></pre>
<p>śātātapaḥ |</p>
<pre><code>tanmātrā ca pitāmahyā tacchvaśrvā tu sapiṇḍanam |

āsurādivivāheṣu vinnānāṃ yoṣitāṃ smṛtam ||
</code></pre>
<p>tanmātrā mātur mātrety arthaḥ | pitāmahī ca mātur eva | atha mātur gotranirṇayaḥ | tatra bṛhaspatiḥ |</p>
<pre><code>bhartur gotreṇa nāmnā ca mātuḥ kuryāt sapiṇḍanam |

tūṣṇīṃ dampatipiṇḍābhyāṃ kuśaur antarayan pitṝn ||
</code></pre>
<p>antarayaṃs tirodadhānaḥ | śātātapaḥ |</p>
<pre><code>kuryād gotreṇa dauhitro mātulenāvanejanam |

piṇḍanirvapaṇaṃ caiva mātur mātāmahasya ca ||
</code></pre>
<p>avanejanaṃ jaladānam | yad āha laugākṣiḥ |</p>
<pre><code>mātāmahasya gotreṇa mātuḥ piṇḍodakakriyām |

kurvīta putrikāputra evam āha prajāpatiḥ ||
</code></pre>
<p>mārkaṇḍeyaḥ |</p>
<pre><code>brāhmādiṣu vivāheṣu yā tūḍhā kanyakā bhavet |

bhartṛgotreṇa kartavyās tasyāḥ piṇḍodakakriyāḥ ||

āsurādivivāheṣu pitṛgotreṇa dharmavit ||
</code></pre>
<p>mātuḥ pitṛgotreṇety arthaḥ | vyāsaḥ |</p>
<pre><code>patyā sahaikatā tāvad yāvat putro na jāyate |

putrikāyāḥ sutotpattau tasyaikatvaṃ nivartate || 1.252, 253 ||

**arvāk sapiṇḍīkaraṇaṃ yasya saṃvatsarād bhavet |**
</code></pre>
<p>**	tasyāpy annaṃ sodakumbhaṃ dadyād varṣaṃ dvijanmane || 1.254 ||**</p>
<p>saṃvatsarād arvāg iti saṃbandhaḥ | varṣam ity atyantasaṃyoge dvitīyā | yasyāpi pretasya saṃvatsarapūrteḥ pūrvam eva dvādaśāhādau sapiṇḍīkaraṇaṃ bhavet, tasyāpi saṃvatsaraṃ yāvat sodakumbham annaṃ dvije dadyāt | tasyeti ṣaṣṭhī caturthyarthe dvijanmana iti caturthī samyak saṃpradānārthā | dadyāt saṃvatsaraṃ dvija iti pāṭhe saptamī yathārthā, śrāddhe brāhmaṇasyāhavanīyārthatvāt | saṃvatsaram iti cātyantasaṃyoge dvitīyā | ataḥ saṃvatsaraṃ yāvat pratyaham annaṃ deyam | tathā ca āpastambaḥ |</p>
<pre><code>yasya saṃvatsarād arvāk sapiṇḍīkaraṇaṃ kṛtam |

abdam ambughaṭaṃ dadyāt pratyahaṃ tv annasaṃyutam || **[543]**
</code></pre>
<p>yal laghuhārīta āha |</p>
<pre><code>sapiṇḍīkaraṇe vṛtte pṛthaktvaṃ nopapadyate |

pṛthaktve tu kṛte paścāt punaḥ kāryā sapiṇḍatā ||
</code></pre>
<p>śātātapaḥ |</p>
<pre><code>sapiṇḍīkaraṇād ūrdhvaṃ yatra yatra pradīyate |

tatra pārvaṇavac chrāddhaṃ jñeyam abhyudayād ṛte || iti |
</code></pre>
<p>tasyāyam apavādaḥ | tasyāpy annaṃ sodakumbham ity ekavacanaśravaṇāt | apiśabdāt saṃvatsarānte sapiṇḍīkaraṇe &lsquo;py etat kāryam || 1.254 ||</p>
<p><em>aparam apy apavādam āha</em> |</p>
<pre><code>**mṛtāhani tu kartavyaṃ pratimāsaṃ tu vatsaram |**
</code></pre>
<p>**	pratisaṃvatsaraṃ caivamādyam ekādaśe &lsquo;hani || 1.255 ||**</p>
<p>yan mṛtāhani saṃvatsaraṃ yāvat pratimāsaṃ yac ca tatraivāhani prativarṣaṃ yac cādyaṃ yac caikādaśe &lsquo;hani śrāddhaṃ tad evaṃ kāryam | ekoddiṣṭavidhānenety arthaḥ | ādyaśabdena navaśrāddhāny ucyante | māsikānām ābdikasya caikoddiṣṭatvaṃ na nityaṃ pārvaṇavadbhāvasyāpi vidhānāt | yad āha jātūkarṇyaḥ |</p>
<pre><code>pituḥ pitṛgaṇasthasya kuryāt pārvaṇavat sutaḥ |

pratyabdaṃ pratimāsaṃ ca vidhir jñeyaḥ sanātanaḥ ||
</code></pre>
<p>pitṛgaṇasthaḥ sapiṇḍitaḥ | tatra māsikeṣu [na] vyavasthitavikalpo vyavasthākapābhāvāt | ata evāha kātyāyanaḥ |</p>
<pre><code>sapiṇḍīkaraṇād ūrdhvaṃ na dadyāt pratimāsikam |

ekoddiṣṭavidhānena dadyād ity āha śaunakaḥ || \
</code></pre>
<p>atraikoddiṣṭavidhānena māsikaṃ dadyād ity ekaḥ kalpa uktaḥ | na dadyād ity aparaḥ | sāṃvatsarikaśrāddhe tu vyavasthitavikalpaḥ | tatra kṣetrajaurasaputrikāputrāṇām agnimattvaṃ pārvaṇavattve vyavasthāpakam | tathā śrāddhoddeśyasyāmāvāsyāyāṃ pretapakṣe vā mṛtatvaṃ yatitvaṃ vā yena kenacit kriyamāṇasya śrāddhasya pārvaṇavattvavyavasthāpakam | śastrahataśrāddhasya kṛṣṇacaturdaśyāṃ kriyamāṇatvaṃ sarvam eva kartāraṃ pratyekoddiṣṭatvavyavasthāpakam | tathā kartur uddeśyasya vānagnitvaṃ tathāgnimato &lsquo;pi kartur aurasakṣetrajaputrikāputravyatiriktatvam ekoddiṣṭatvavyavasthāpakam | mṛtāhikād anyat saṃkrāntyuparāgamahālayādikālavihitaṃ tatraikoddiṣṭatayā vidhir eva nāstīti tat pārvaṇavad eva kāryam | etāṃ ca vyavasthām āhur munayaḥ | tatra tāvaj jātūkarṇyaḥ |</p>
<p><strong>[544]</strong>	pratyabdaṃ pārvaṇenaiva vidhinā kṣetrajaurasau |</p>
<pre><code>kuryātām itare kuryur ekoddiṣṭaṃ sutā daśa ||
</code></pre>
<p>kārṣṇājiniḥ |</p>
<pre><code>agnipradhānaṃ pārvaṇenaiva vidhinā kṣetrajaurasau |

kuryātām itare kuryur ekoddiṣṭaṃ sutā daśa ||
</code></pre>
<p>kārṣṇājiniḥ |</p>
<pre><code>agnipradhānaṃ sarveṣām anuṣṭhānaṃ gṛhāśrame |

tad yogāt kṛtasāhāyyaḥ sarvatrārhati pārvaṇam ||

niragner aurasasyoktam ekoddiṣṭaṃ mṛtāhani |

pratyabdaṃ pārvaṇaṃ sāgner anyeṣāṃ na tu pārvaṇam ||
</code></pre>
<p>yat tu smṛtyantaram,</p>
<pre><code>bahvagnayas tu ye viprā ye caikāgnaya eva ca |

teṣāṃ sapiṇḍanād ūrdhvam ekoddiṣṭaṃ na pārvaṇam ||
</code></pre>
<p>iti, tat kṣetrajādivyatiriktaviṣayam | aputrakaśrāddhaviṣayaṃ vā | putrikāputro &lsquo;py auravasat kuryāt tatsamatvāt | tathā ca vyāsaḥ |</p>
<pre><code>mukhya eva sutaḥ kuryāt sapiṇḍīkaraṇaṃ pituḥ |

aurasas tu suto mukhyas tatsamaḥ putrikāsutaḥ ||
</code></pre>
<p>śaṅkhaḥ |</p>
<pre><code>amāvāsyākṣayo yasya pretapakṣe 'tha vā yadi |

sapiṇḍīkaraṇād ūrdhvaṃ tasyoktaḥ pārvaṇo vidhiḥ ||
</code></pre>
<p>pretapakṣo bhādrapadāparapakṣaḥ | śātātapaḥ |</p>
<pre><code>ekoddiṣṭaṃ jalaṃ piṇḍam aśaucaṃ pretasatkriyām |

na kuryāt pārvaṇād anyad brahmībhūtāya bhikṣave ||
</code></pre>
<p>gargaḥ |</p>
<pre><code>caturdaśyāṃ tu yac chrāddhaṃ sapiṇḍīkaraṇe kṛte |

tad ekoddiṣṭavidhinā kartavyaṃ śastraghātine ||
</code></pre>
<p>tathā |</p>
<pre><code>sapiṇḍīkaraṇād ūrdhvam mṛte kṛṣṇacaturdaśīm |

pratisaṃvatsarād anyad ekoddiṣṭaṃ na pārvaṇam ||
</code></pre>
<p>prajāpatiḥ |</p>
<pre><code>saṃkrāntāv uparāge ca parvotsavamahālaye |

nivaped atra piṇḍāṃs trīn ekatas tu kṣaye 'hani ||
</code></pre>
<p>kātyāyanaḥ |</p>
<pre><code>yāni pañcadaśādīni aputrasyetarāṇy api |

ekasyaivātra dātavyam aputrāyāś ca sarvadā ||
</code></pre>
<p>āpastambaḥ |</p>
<pre><code>aputrā ye mṛtāḥ kecit striyo vā puruṣāś ca ye |

teṣām api ca deyaṃ syād ekoddiṣṭaṃ na pārvaṇam ||
</code></pre>
<p>atha mṛtāhāparijñānaviṣayāṇi vākyāny ucyante | tatra bṛhaspatiḥ |</p>
<p><strong>[545]</strong>	na jñāyate mṛtāhaś cet pramīte proṣite sati |</p>
<pre><code>māsaś cet prativijñātas tad darśe syān mṛtāhani ||
</code></pre>
<p>mṛtāhe yat kāryaṃ tad vijñātamāsāmāvāsyāyāṃ kāṛyam ity arthaḥ |</p>
<pre><code>yadā māso na vijñāto vijñātaṃ dinam eva tu |

tadā mārgaśiromāsi māghe vā taddinaṃ bhavet ||

dinamāsau na vijñātau maraṇasya yadā punaḥ |

prasthānadinamāsau tu grāhyau pūrvoktayā diśā || iti |
</code></pre>
<p>atra tithau dinaśabdaḥ | pūrvoktayā diśety asyāyam arthaḥ — proṣitamaraṇe māsaparijñāne mṛtatithijñānābhāve sati parijñātamāsāmāvāsyāyāṃ tasya mṛtāhakālaḥ | tathā mṛtatithiparijñāne māsajñānābhāve sati tadā mārgaśiromāsi māghamāse vā tasyāṃ parijñātāyāṃ tithau tasya mṛtāhakālaḥ | tathaiva mṛtatithimāsāparijñāne prasthānadinamāsau grāhyau yasyāṃ tithau māse vā prasthānaṃ kṛtaṃ tatraiva tasya mṛtāhakālas tatrāpy abhāve mṛtavārtāśravaṇadine mṛtāhakāla iti bhāvaḥ | pracetāḥ: &ldquo;aparijñāte mṛtāhe &lsquo;māvāsyāyāṃ śravaṇadivase vā&rdquo; | jātūkarṇyaḥ |</p>
<pre><code>pitari proṣite yasya na vārtā naiva vāgatiḥ |

ūrdhvaṃ pañcadaśād varṣāt kṛtvā tatpratirūpakam ||

kuryāt tasya ca saṃskāraṃ yathoktavidhinā tataḥ |

tadādīny eva sarvāṇi śeṣakarmāṇi saṃcaret ||
</code></pre>
<p>smṛtyantaram |</p>
<pre><code>na labhyate śarīraṃ cel labhyante 'sthīni cet tadā |

ghṛtena tāni saṃsicya saṃskuryād vidhinā mṛtam ||

dagdhāny asthīni saṃprāpya kṣīreṇāplāvya tāni tu |

teṣām api na lābhaś cet palāśānāṃ śatatrayam ||

dvāṣaṣṭyadhikam ādāya kuryāt tatpratirūpakam |

tatra dvātriṃśatiṃ(taṃ) mūrdhni kaṇṭhe ṣaṣṭiṃ tataḥ param ||

vakṣasy aśītiṃ jaghane viṃśatiṃ viṃśatidvayam |

bāhvor daśāṅgulīṣv atra muṣkayoḥ ṣaṭ ca sādhane ||

catvāry ūrudvaye ṣaṣṭiṃ viṃśatiṃ jānunos tataḥ |

viṃśatiṃ jaṅghayoḥ paścād daś pādāṅgulīṣu ca ||
</code></pre>
<p><strong>[546]</strong>	nyaset palāśavṛttānām ūrṇāsūtreṇa veṣṭayet |</p>
<pre><code>lepayed yavapiṣṭena saṃskuryād vidhivat tataḥ ||

kṣiped udakadhārāṃ tu saṃskārānte sumantataḥ ||
</code></pre>
<p>vṛddhamanuḥ |</p>
<pre><code>jīvan yadi sa āgacched ghṛtakuṇḍe nimajjya tam |

uddhṛtya snāpayitvāsya jātakarmādi kārayet ||

vratacaryā dvādaśāhaṃ trirātram atha vāsya tu |

snātvodvaheta tāṃ bhāryām anyāṃ vā tadabhāvataḥ ||

agnīn ādhāya vidhivad vrātyastomena vā yajet |

tathaindrāgneyapaśunā giriṃ gatvā sa tatra tu ||

iṣṭim āyuṣmatīṃ kuryād īpsitāṃś ca kratūṃs tataḥ ||
</code></pre>
<p>āyuṣmatīm iṣṭim āyuṣkāmeṣṭim ity arthaḥ | māsikam ābdikaṃ ca mṛtāhe kāryam ity uktam | tatrāhaḥśabdenāhorātra upalakṣyate | sa ca trividhaḥ — sāvanaḥ saura aindavaś ceti | tad uktaṃ brahmasiddhānte |</p>
<pre><code>sāvanaṃ syād ahorātram udayād udayo ravaḥ |

sauras triṃśas tu rāśyaṃśas tithisaṃbhogam aindavam ||
</code></pre>
<p>meṣāsirāśes triṃśam aṃśaṃ yāvatā kālena ravir bhuṅkte tāvān kālaḥ sauro &lsquo;horātraḥ | aindavas tu pratipadāditithiparimitaḥ | sa eva mṛtāhanīty atra vivakṣitaḥ | tad uktam |</p>
<pre><code>māsapakṣatithispṛṣṭe yo yasmin mriyate 'hani |

pratyabdaṃ ca tathābhūtaṃ kṣayāhaṃ tasya taṃ viduḥ ||
</code></pre>
<p>māso &lsquo;pi pūrvavat trividha eva | tad uktaṃ brahmasiddhānta eva |</p>
<pre><code>darśād darśaṃ cāndras triṃśaddivasas tu sāvano māsaḥ |

ravisaṃkrāntikacihnaḥ sauro māso 'bhigadyate tajjñaiḥ ||
</code></pre>
<p>tathā |</p>
<pre><code>cāndraḥ śuklādidarśāntaḥ sāvanas triṃśatā dinaiḥ |

ekarāśau ravir yāvat kālaṃ māsaḥ sa bhāskaraḥ ||
</code></pre>
<p>māsaś cāndra eva pitṛkārye grāhyaḥ | smaranti hi |</p>
<pre><code>vivāhādau smṛtaḥ sauro yajñādau sāvanaḥ smṛtaḥ |

ābdike pitṛkārye ca māsaś cāndramasaḥ smṛtaḥ || **[547]**
</code></pre>
<p>laghuhārītaḥ |</p>
<pre><code>cakravat parivarteta sūryaḥ kālavaśād yataḥ |

ataḥ sāṃvatsaraṃ śrāddhaṃ kartavyaṃ māsacihnitam ||

māsacihnaṃ tu kartavyaṃ pauṣamādhādyam eva hi |

ataś cāndravidhānena māsaḥ sa parikīrtitaḥ ||
</code></pre>
<p>pauṣādisaṃjñā cāndrasyaiva hi | tathā hi — puṣyeṇa yuktaś candro yasyāṃ sā pauṣī sā yasmin māsi sa pauṣo māsaḥ | evaṃ māghādayo &lsquo;pi | yady api dvyahatryahādau paurṇamāsī bhavati tathāpi nāsau pauṣādisaṃjñakaḥ | māsārthamāsasaṃvatsarāṇām eva pauṣādiḥ saṃjñā na dvyahādes tad āha pāṇiniḥ: &ldquo;sāsmin paurṇamāsīti saṃjñāyām&rdquo; (Pāṇ 4.2.21) iti | na ca saurasāvanamāsayor uktaprakārapaurṇamāsīniyamo &lsquo;sti | tasmāc cāndra eva māso māsika ābdike ca grāhyaḥ | yat punaḥ smṛtyantare &lsquo;py uktam,</p>
<pre><code>yasmin rāśau gate sūrye vipattiṃ yāti mānavaḥ |

tadrāśāv eva kartavyaṃ pitṛkāryaṃ mṛtāhani ||
</code></pre>
<p>adhimāsamaraṇaviṣayam etat | yad āha sa eva,</p>
<pre><code>adhimāse vipattiś cet sauraṃ māsaṃ samāśrayet |

sa eva divasas tasya śrāddhapiṇḍodakādiṣu || iti |
</code></pre>
<p>adhimāsamṛtasya punas tad adhimāsaprāptau satyām etad veditavyam | tathā ca bhṛguḥ |</p>
<pre><code>malamāsamṛtānāṃ tu yac chrāddhaṃ prativatsaram |

malamāse tu tat kāryaṃ nānyeṣāṃ tu kathaṃcana ||
</code></pre>
<p>[anyeṣāṃ malamāsamadhye &lsquo;mṛtānām | malamāsamadhye sāṃvatsarikaṃ na kāryam | kiṃ tu tadvyapagama ity arthaḥ | ] kaḥ punar adhimāso nāmety apekṣāyām āha gargaḥ |</p>
<pre><code>yadā cāndreṣu māseṣu meṣādiṃ kramate raviḥ |

caitrādays tadocyante tadabhāve 'dhimāsakaḥ ||
</code></pre>
<p>laghuhārīto &lsquo;pi |</p>
<pre><code>indrāgnī yatra hūyete māsādiḥ sa prakīrtitaḥ |

agnīṣomau smṛtau madhye samāptau pitṛsomakau ||

tam atikramya tu yadā ravir gacchet kadācana |

ādyo malimluco jñeyo dvitīyo prakṛtaḥ smrtaḥ ||
</code></pre>
<p>indrāgnī yatre hūyete iti śuklapratipada upalakṣaṇam | agnīṣomāv iti kṛṣṇapratipadaḥ | <strong>[548]</strong> pitṛsomāv iti darśasya | etena cāndro māsa upalakṣitaḥ | taṃ māsaṃ samatikramyānyasmin māse yadā sūryo rāśyantaraṃ gacchet tadā pūrvo malimlucaḥ | uttaraḥ prakṛtaḥ | śātātapaḥ |</p>
<pre><code>sinīvālīm atikramya yadā saṃkramate raviḥ |

malamāsas tu sa proktas tat kāryaṃ tūttare bhavet ||
</code></pre>
<p>sinīvālīṃ iti sakalasinīvālyantamāsābhiprāyam | kāṭhakagṛhya |</p>
<pre><code>yasmin māse na saṃkrāntiḥ saṃkrāntidvayam eva vā |

malamāsaḥ sa vijñeyo māse triṃśattame bhavet ||
</code></pre>
<p>tatra malimluce &lsquo;pi māsikaṃ śrāddhaṃ kāryam ity āha kuthumiḥ |</p>
<pre><code>abdam ambughaṭaṃ dadyād annaṃ cāmiṣasaṃyutam |

saṃvatsare vivṛddhe 'pi pratimāsaṃ ca māsikam ||
</code></pre>
<p>hārītaḥ |</p>
<pre><code>asaṃkrānte 'pi kartavyam ābdikaṃ prathamaṃ dvijaiḥ |

tathaiva māsikaṃ pūrvaṃ sapiṇḍīkaraṇaṃ tathā ||
</code></pre>
<p>pūrvaṃ prathamasaṃvatsaravihitaṃ māsikam | na tu darśaśrāddham, tasya hi tatra niṣedham āha ṛṣyaśṛṅgaḥ |</p>
<pre><code>saṃvatsarātireko vai māso yaḥ syāt trayodaśaḥ |

tasmiṃs trayodaśaṃ śrāddhaṃ na kuryād indusaṃkṣaye ||
</code></pre>
<p>yat tu śātātapenoktam,</p>
<pre><code>ekasaṃjñau yadā māsau syātāṃ saṃvatsare kvacit |

tatrādye pitṛkāryāṇi devakaryāṇi cottare ||
</code></pre>
<p>iti, tat sapiṇḍīkaraṇaparyantapitṛkāryaviṣayam | ata eva laghuhārītaḥ |</p>
<pre><code>sapiṇḍīkaraṇād ūrdhvaṃ yat kiṃcic chrāddikaṃ bhavet |

iṣṭaṃ vāpy atha vā pūrtaṃ tatra kuryān malimluce ||
</code></pre>
<p>yat tu satyavrataḥ,</p>
<pre><code>varṣe varṣe tu yac chrāddhaṃ mātāpitror mṛtāhani |

malamāse na kartavyaṃ vyāghrasya vacanaṃ yathā ||
</code></pre>
<p>iti, tad adhimāsād anyatra mṛtasya prathamābdikaśrāddhavyatiriktaśrāddhaviṣayam | yatu tu gabhastivākyam,</p>
<pre><code>na kuryān malamāse tu karmī karma kathaṃcana |

muktvā naimittikaṃ śrāddhaṃ tad dhi tatraiva kīrtitam ||

ekoddiṣṭaṃ hi yac chrāddhaṃ tan naimittikam ucyate |

tat kāryaṃ pūrvamānena kālādhikye 'pi dharmataḥ || **[549]**
</code></pre>
<p>iti, tat sapiṇḍīkaraṇāt prāktanaikoddiṣṭaviṣayam | yac ca vṛddhavasiṣṭhenoktam,</p>
<pre><code>śrāddhīye 'hanit saṃprāpte adhimāso bhaved yadi |

śrāddhadvayaṃ prakurvīta hy evaṃ kurvan na muhyati ||
</code></pre>
<p>iti, tan māsikaviṣayam | vārṣikaviṣaye tu laghuhārītaḥ |</p>
<pre><code>pratyabdaṃ dvādaśe māsi kāryā piṇḍakriyā budhaiḥ |

kvacit trayodaśe 'pi syād ādyaṃ muktvā tu vatsaram ||
</code></pre>
<p>asyārthaḥ — sarvadā dvādaśe māsi parisamāpte trayodaśe ca prāpte sāṃvatsarikaṃ kāryam adhimādopanipāte tu trayodaśe vyatīte caturdaśe ca pravṛtte piṇḍakriyā kāryā | ādye tu saṃvatsare &lsquo;dhimāse trayodaśa evābdikaṃ kāryam iti | prasaṅgād anyad api malamāsaviṣayaṃ kiṃcid ucyate | tatra bṛhaspatiḥ |</p>
<pre><code>nityanaimittike kuryāt prayataḥ san malimluce |

tīrthasnānaṃ gajacchāyāṃ pretaśrāddhaṃ tathaiva ca ||
</code></pre>
<p>matsyapurāṇe |</p>
<pre><code>candrasūryagrahe caiva maraṇe putrajanmani |

malamāse 'pi deyaṃ syād dattam akṣayakārakam ||
</code></pre>
<p>vṛddhamanuḥ |</p>
<pre><code>agnyādheyaṃ pratiṣṭhāṃ ca yajñadānavratāni ca |

vedavratavṛṣotsargacūḍākaraṇamekhalāḥ ||

maṅgalyam abhiṣekaṃ ca malamāse vivarjayet ||
</code></pre>
<p>vṛṣotsargasya ca naikādaśāhikasya pratiṣedhaḥ | tasya niyatakālatvāt pretopakārakatvāc ca |</p>
<pre><code>bāle vā yadi vā vṛddhe śukre cāstam upāgate |

malamāsa ivaitāni varjayed devadarśanam ||

vāpīkūpataḍāgādipratiṣṭhā yajñakarma ca |

na kuryān malamāse ca mahādānavratāni ca ||
</code></pre>
<p>devadarśanaṃ someśvarādidevadarśanaṃ tac cātra prathamaṃ vivakṣitam | gṛhyapariśiṣṭāt |</p>
<pre><code>avaṣaṭkārahomāś ca parva cāgrā(gra)yaṇaṃ tathā |

malamāse 'pi kartavyaṃ kāmyā iṣṭīr vivarjayet ||
</code></pre>
<p>parāśaraḥ |</p>
<pre><code>upākarma tathotsargaprasavāhotsavāṣṭakāḥ |

māsavṛddhau parāḥ kāryā varjayitvā ca paitṛkam ||
</code></pre>
<p>prasavanimittaṃ jātakarmādi kāryam eva | ata evāha satyavrataḥ |</p>
<p><strong>[550]</strong>	jātakarmaṇi yac chrāddhaṃ navaśrāddhaṃ tathaiva ca |</p>
<pre><code>pratisaṃvatsaraṃ śrāddhaṃ malamāse 'pi tat smṛtam || iti |
</code></pre>
<p>ata eva prasavanimitto &lsquo;nya evotsavaḥ śiṣṭācāraprāpto &lsquo;tra pratiṣidhyate | paitṛkam iti candrasūryoparāgagajacchāyāśrāddhādi kathyate | yasyāsvśyakasya nāśti kālāntaram | ata eva matsyapurāṇam |</p>
<pre><code>candrasūryagrahe caiva maraṇe putrajanmani |

malamāse 'pi deyaṃ syād dattam akṣayakārakam ||
</code></pre>
<p>satyaḥ |</p>
<pre><code>devatārāmavāpyādipratiṣṭhodaṅmukhe ravau |

dakṣiṇāśāmukhe kurvan na tatphalam avāpnuyāt ||
</code></pre>
<p>prāsaṅgikaṃ parisamāpya prakṛtam anusarāmaḥ || 1.255. ||</p>
<pre><code>**piṇḍāṃs tu go'javiprebhyo dadyād agnau jale 'pi vā |**
</code></pre>
<p>**	prakṣipet satsu vipreṣu dvijocchiṣṭaṃ na mārjayet || 1.256 ||**</p>
<p>pārvaṇādiśrāddhasaṃbandhinaḥ piṇḍān gochāgaviprāṇām anyatamāya dadyād anyatamaṃ bhojayed ity arthaḥ | atha vāgnau jale &lsquo;pi vā prakṣipet stasu vipreṣu svasmād āsanād anutthiteṣu tad ucchiṣtaṃ na mārjayen na śodhayet | piṇḍān iti bahuvacanam avivakṣitam | tena patnīprāśite madhyamapiṇḍe piṇḍadvayasyāpi pratipattiḥ kāryā | atra matsyapurāṇam |</p>
<pre><code>piṇḍāṃs tu go'javiprebhyo dadyād agnau jale 'pi vā |

viprānte vātha vidhivad vayobhir athavāśayet ||

patnīṃ vā madhyamaṃ piṇḍam āśrayed vinayānvitām |

ādhatta pitaro garbham antaḥ sāmtānavardhanam ||
</code></pre>
<p>vayāṃsi pakṣiṇaḥ | manuḥ |</p>
<pre><code>pativratā dharmapatnī pitṛpūjanatatparā |

madhyamaṃ tu tataḥ piṇḍam adyāt samyak sutārthinī ||

āyuṣmantaṃ sutaṃ sūte yaśomedhāsamanvitam |

dhanavantaṃ prajāvantaṃ sāttvikaṃ dhārmikaṃ śucim ||
</code></pre>
<p>bṛhaspatiḥ |</p>
<pre><code>anyadeśasthitā patnī rogiṇī garbhiṇī tathā |

tadā taṃ jīrṇavṛṣabhaś chāgo vā bhoktum arhati ||
</code></pre>
<p>śaṅkhalikhitau: &ldquo;evaṃ varān yācayitvā namaskṛtya piṇḍān apsu vinyased agnau vā nikṣipet | patnī vā madhayaṃ piṇḍam aśnīyād ārtavasnātā | <strong>[551]</strong> agṛhītagarbhātrārtavasnātety ucyate | yamaḥ |</p>
<pre><code>apsv ekaṃ plāvayet piṇḍam ekaṃ patnyai nivedayet |

ekaṃ ca juhuyād agnau trayaḥ piṇḍāḥ prakīrtitāḥ ||
</code></pre>
<p>vāyupurāṇe |</p>
<pre><code>piṇḍam agnau sadā dadyād bhogārthī satataṃ naraḥ |

patnyai prajārthī dadyād vai madyamaṃ mantrapūrvakam ||

uttamāṃ gatim anvicchan gobhyo nityaṃ prayacchati |

ājñāṃ prajñāṃ yaśaḥ kīrtim apsu piṇḍaṃ nidhāpayet ||

prārthayan dīrgham āyuś ca vāyasebhyaḥ prayacchati |

ākāśaṃ gamayed apsu sthito vā dakṣiṇāmukhaḥ ||

pitṝṇāṃ sthānam ākāśaṃ dakṣiṇādik tathaiva ca ||
</code></pre>
<p>dvijocciṣṭamārjane vasiṣṭho &lsquo;nyathāha |</p>
<pre><code>śrāddhe nodvāsanīyāni ucchiṣṭāny ā dinakṣayāt |

cyotante vai svadhādhārās tāḥ pibanty akṛtodakāḥ || 1.256 ||
</code></pre>
<p><em>yena dravyeṇa yāvatī tṛptiḥ pitṝṇāṃ bhavati tad āha</em> |</p>
<pre><code>**haviṣyānnena vai māsaṃ pāyasena tu vatsaram |**
</code></pre>
<p>**	mātsyahāriṇakaurabhraśākunacchāgapārṣataiḥ || 1.257 ||**</p>
<p>**	eiṇarauravavārāhaśāśair māṃsair yathākramam |**</p>
<p>**	māsavṛddhyābhitṛpyanti dattair hi pitāmahāḥ || 1.258 ||**</p>
<p>haviṣyānnena pradattena pitṛpitāmahādyā uddeśyā māsaṃ tṛpyanti | haviṣyam āha manuḥ |</p>
<pre><code>munyannāni payaḥsomau māṃsaṃ yac cānupaskṛtam |

akṣāralavaṇaṃ caiva prakṛtyā havir ucyate ||
</code></pre>
<p>payasi śṛta odanaḥ pāyasaḥ | tena dattena vatsaraṃ yāvat pitrādayas tṛpyanti | tad uktam,</p>
<pre><code>saṃvatsaraṃ tu gavyena payasā pāyasena ca |
</code></pre>
<p>iti manunā | pāyasaś cāpratiṣiddhapayo(yā) grāhyaḥ | tatra payoviśeṣaniṣedham āha mārkaṇḍeyaḥ |</p>
<pre><code>mārgam āvikam auṣṭraṃ ca sarvam aikaśaphaṃ ca yat |

māhiṣaṃ cāmaraṃ caiva dhenvā yac cāpy anidaśam ||
</code></pre>
<p><strong>[552]</strong>	pitrarthaṃ me prayacchasvety uktvā yac cāpy upāhṛtam |</p>
<pre><code>varjanīyaṃ sadā sadbhis tat payaḥ śrāddhakarmaṇi ||
</code></pre>
<p>matsyasyedaṃ māṃsaṃ mātsyaṃ tena dattena dvau māsau pitrādayas tṛpyanti | matsyaś cātra bhakṣaṇārtha eva pāṭīnaprabhṛtir jñeyaḥ | hariṇasyedaṃ hāriṇam | evam aurabhrādiṣu māsasaṃkhyāvṛddhir draṣṭavyā | urabhro meṣaḥ | tasyedam aurabhram | evaṃ śāukanādīny api | śakuniḥ pakṣī | so &lsquo;py atra śiṣṭabhojanīya eva grāhyaḥ | chāgaḥ prasiddhaḥ | pṛṣataś citramṛgaḥ | eṇaḥ kṛṣṇamṛgaḥ | lohitas tu hariṇaḥ | tad uktam āyurvede |</p>
<pre><code>eṇaḥ kṛṣṇas tayor jñeyas tāmro hariṇa ucyate |
</code></pre>
<p>rurur mṛgaviśeṣaḥ | varāho &lsquo;trāraṇyo na grāmyo &lsquo;tyantābhakṣyatvāt | śaśasyedaṃ śāśam | atra manuḥ |</p>
<pre><code>tilair vrīhiyavair māṣair adbhir mūlaphalena vā |

dattena māsaṃ prīyante pitaro vidhivan nṛṇām ||
</code></pre>
<p>tathā |</p>
<pre><code>vādhrīṇasasya māṃsena tṛptir dvādaśavārṣikī ||
</code></pre>
<p>viṣṇuḥ: &ldquo;tilair vrīhiyavair māṣair adbhir mūlaphalaiḥ śākaiḥ syāmakaiḥ priyaṅgubhir nīvārair mudgair godhūmair māsaṃ prīyante | nava gāvayenaikādaśa tūpareṇājena&rdquo; | gavayasyedaṃ gāvayam | tena nava māsān prīyante | tūparaḥ śṛṅgahīnaḥ | śaṅkhaḥ |</p>
<pre><code>lājān madhuyutān dadyāt saktūñ śarkarayā saha |

dadyāc chrāddhe prayatnena śṛṅgāṭakagavedhukam ||
</code></pre>
<p>śṛṅgāṭakaṃ jalajaṃ trikaṇṭakam | gavedhukaṃ śaṅkhākāraṃ tṛṇaviśeṣaphalam || 1.257, 258 ||</p>
<pre><code>**khaḍgāmiṣaṃ mahāśalkaṃ madhu munyannam eva ca |**
</code></pre>
<p>**	lohāmiṣaṃ kālaśākaṃ māṃsaṃ vādhrīṇasasya ca || 1.259 ||**</p>
<p>**	yad dadāti gayāsthaś ca sarvam ānantyam aśnute |**</p>
<p>khaḍgo gaṇḍakākhyo mṛgaviśeṣaḥ | tad āmiṣam | mahāśalko matsyaviśeṣaḥ | tena ca tanmāṃsaṃ lakṣyate | madhu kṣaudram | munyannam āraṇyaṃ nīvārādi sasyam | loho lohitacchāgas tadāmiṣam | kālaśākaḥ prasiddhaḥ | vādhrīṇasa ukto nigame |</p>
<pre><code>tripibaṃ tv indriyakṣīṇaṃ śvetaṃ vṛddham ajāpatim |

vādhrīṇasaṃ tu taṃ prāhur yājñikāḥ śrāddhakarmaṇi || **[553]**
</code></pre>
<p>yasya pibataḥ karṇau jalaṃ spṛśataḥ sa tripibas tribhir mukhena karṇābhyāṃ ca pibantīti vyutpattyā | kṣīṇendriyaṃ saṃbhogākṣamam ajāpatim ajam ity arthaḥ | tasya māṃsam | tathā |</p>
<pre><code>kṛṣṇagrīvo raktaśirāḥ śvetapakṣo vihaṃgamaḥ |

sa vai vādhrīṇasaḥ proktaḥ ity eṣā naigamī śrutiḥ ||
</code></pre>
<p>tasya māṃsaṃ vā | tathā gayāstho yad dadāti ca | etat sarvam ānantyam akṣayatvam aśnute prāpnoti | etajjanitā tṛptir anantā bhavatīti tātparyārthaṃ | gayāgrahaṇaṃ pradarśanārtham | ata evoktam |</p>
<pre><code>gaṅgādvāre prayāge ca naimiṣe puṣkare 'rbude |

saṃnihityāṃ gayāyāṃ ca śrāddham akṣayatāṃ vrajet ||
</code></pre>
<p>atra vāyupurāṇam |</p>
<pre><code>śyāmākair ikṣubhiś caiva pitṝṇāṃ sārvakālikam |

kuryād āgrayaṇaṃ yas tu sa śīghraṃ siddhim āpnuyāt ||

śyāmākā hastināmāno viddhi tān yajñaniḥsṛtān |

praśāntikāḥ priyaṅguś ca grāhyāḥ syuḥ śrāddhakarmaṇi ||

etāny api samāni syuḥ śyāmākānāṃ sadā guṇaiḥ |

kṛṣṇamāṣās tilāś caiva śreṣṭhāḥ syur yavaśālayaḥ ||

mahāyavā vrīhiyavās tathaiva ca madhūlikāḥ |

kṛṣṇāḥ śvetā lohitāś ca grāhyāḥ syuḥ śrāddhakarmaṇi ||

bilvāmalakamṛdvīkāpanasāmrātadāḍimam |

bhavyapālevatākṣoṭakharjūrāmalakāni ca ||

kaśeruḥ kovidāraś ca tālakandaṃ tathā bisam |

tamālaṃ śatakandaṃ ca madhyāluḥ śītakandakam ||

kalāyaṃ kālaśākaṃ ca suniṣaṇṇaṃ suvarcalā |

māṃsaṃ śākaṃ dadhikṣīraṃ cañcur vetrāṅkuras tathā ||

kaṭphalaṃ kaṅkaṇī drākṣā lakucaṃ mocam eva ca |

karkandhur jīrakaṃ cāraṃ tindukaṃ madhusāhvyam ||

vaikaṅkataṃ nāgarikaṃ śṛṅgāṭakaparūṣakam |

pippalī maricaṃ caiva paṭolaṃ bṛhatīphalam ||

sugandhimatsyamāṃsaṃ ca kalāyāḥ sarva eva ca |

evamādīni cānyāni svādūni madhurāṇi ca ||
</code></pre>
<p><strong>[554]</strong>	nāgaraṃ cātra vai deyaṃ dīrghamūlakam eva ca ||</p>
<p>ādityapurāṇe |</p>
<pre><code>madhukaṃ rāmaṭhaṃ caiva karpūraṃ maricaṃ guḍam |

śrāddhakarmaṇi śastāni saindhavaṃ trapusaṃ tathā ||
</code></pre>
<p>mārkaṇḍeyapurāṇe |</p>
<pre><code>yavavrīhī sagodhūmau tilamudgāḥ sasarṣapāḥ |

priyaṅgavaḥ kovidāro niṣpāvāś cātra śobhanāḥ ||
</code></pre>
<p>vāyupurāṇe |</p>
<pre><code>bhakṣān pūpaṃ karambhaṃ ca iṣṭakāghṛtapūrakān |

kṛsarā madhusarpiś ca payaḥ pāyasam eva ca ||

snigdham uṣṇaṃ ca yo dadyād agniṣṭomaphalaṃ labhet |

dadhi gavyam asaṃsṛṣṭaṃ bhakṣyān nānāvidhān api ||

datvā na śocati śrāddhe varṣāsu ca maghāsu ca |

ghṛtena bhojayed viprān ghṛtaṃ bhūmau samusṛjet ||

śarkarākṣīrasaṃyuktāḥ pṛthukā nityam akṣayāḥ |

syuś ca saṃvatsaraṃ prītāḥ kukarair meṣakaiṇakaiḥ ||

saktūṃl lājāṃs tathā pūpān kulmāṣān vyañjanaiḥ saha |

sarpiḥsnigdhāni sarvāṇi dadhnā saṃskṛtasya bhojayet ||

śrāddheṣv etāni yo dadyāt pitaraḥ prīṇayanti tam ||
</code></pre>
<p>matsyapurāṇe |</p>
<pre><code>yat kiṃcin madhunā miśraṃ gokṣīraghṛtapāyasaiḥ |

dattam akṣayam ity āhuḥ pitaraḥ pañca devatāḥ ||
</code></pre>
<p>brahmapurāṇe |</p>
<pre><code>alābuṃ grīvakaṃ cāṇu karkarīṃ trapusaṃ tathā |

madhūkaṃ nārikelaṃ ca lakucaṃ ca harītakīm ||

mārākṣaṃ dadhiśākaṃ ca śākam utpalasaṃjñitam |

bhṛṅgarājam aduṣṭāni vanyāni ca nivedayet ||

atha mūlāni deyāni śuṇṭhyārdrakabisāni ca |

tamālaṃ śatakandaṃ ca bahusūcī ca kaṇṭakī ||

kūrcālakaṃ ca piṇḍālaṃ dīrghamūlaṃ varūṭakam |

deyaṃ takraṃ tu sadyaskaṃ navanītād anuddhṛtam ||

pakvaṃ tu gorasaṃ deyaṃ ghṛtāt pakvād anantaram |

nirdoṣāyāś ca goḥ kṣīraṃ kvathitaṃ śarkarānugam ||

āraṇyamahiṣīkṣīraṃ śarkarāśuṇṭhisaṃyutam |

madhvāktaṃ tuhinaṃ caiva dadyād amṛtam eva tat ||
</code></pre>
<p><strong>[555]</strong>	dadhiśuktaṃ ca dātavyaṃ sarvatra dadhisaṃbhavam |</p>
<pre><code>dāpayen maricopetaṃ yuktaṃ madhuguḍair api ||
</code></pre>
<p>pulastyaḥ |</p>
<pre><code>munyannaṃ brāhmaṇasyoktaṃ māṃsaṃ kṣatriyavaiśyayoḥ |

madhupradānaṃ śūdrasya sarveṣāṃ cāvirodhi yat || 1.259 ||
</code></pre>
<p><em>tathā</em> |</p>
<pre><code>**varṣāsv evaṃ trayodaśyāṃ madhāsu ca na saṃśayaḥ || 1.260 ||**
</code></pre>
<p>varṣāsu yā trayodaśī yāś ca madhās tasyāṃ tāsu ca yat pitṛbhyo dadāti tad api tṛptilakṣaṇasya phalasyānantyam aśnute | anantāṃ pitṛtṛptiṃ sādhayatīty arthaḥ | atra ca proṣṭhapady aparapakṣe yā trayodaśī yāś ca maghās tā eva gṛhyante | manuḥ |</p>
<pre><code>yat kiṃcin madhusaṃyuktaṃ pradadyāt tu trayodaśīm |

tad apy akṣayam eva syād varṣāsu ca maghāsu ca ||
</code></pre>
<p>trayodaśīm iti dvitīyā saptamyarthe | pitṛgāthā |</p>
<pre><code>api naḥ sa kule bhūyād yo no dadyāt trayodaśīm |

pāyasaṃ madhusarpirbhyāṃ varṣāsu ca maghāsu ca ||
</code></pre>
<p>vasiṣṭhaḥ |</p>
<pre><code>pitā pitāmahaś caiva tathaiva prapitāmahaḥ |

upāsate sutaṃ jātaṃ śakuntā iva pippalam ||

madhumāṃsaiś ca śākaiś ca payasā pāyasena ca |

eṣa no dāsyati śrāddhaṃ varṣāsu ca madhāsu ca ||
</code></pre>
<p>paiṭhīnasiḥ |</p>
<pre><code>ajena sarvalohena varṣāsu ca maghāsu ca |

putro vā yadi vā pautro yo no dadyāt trayodaśīm ||
</code></pre>
<p>pitṛgāthe |</p>
<pre><code>api jāyeta so 'smākaṃ kule kaścin narottamaḥ |

prāvṛṭkāle 'site pakṣe trayodaśyāṃ samāhitaḥ ||

madhūtkaṭena yaḥ śrāddhaṃ pāyasena samācaret |

kārtikaṃ sakalaṃ vāpi prākchāye kuñjarasya vā ||
</code></pre>
<p>yat tu bṛhaspatinoktam,</p>
<pre><code>kṛṣṇapakṣe trayodaśyāṃ yaḥ śrāddhaṃ kurute naraḥ |

pañcatvaṃ tasya jānīyāj jyeṣṭhaputrasya niścitam ||
</code></pre>
<p>iti, yac ca ṣaṭtriṃśanmatam,</p>
<pre><code>gṛhī trayodaśīśrāddhaṃ na prakurvīta putravān |

upavāsaṃ ca saṃkrāntau candrasūryagrahe tathā ||
</code></pre>
<p><strong>[556]</strong>	trayodaśyāṃ tu vai śrāddhaṃ na kuryāt putravān gṛhī |</p>
<pre><code>neṣyate copavāsaś ca kaiścid apy ayanadvaye ||
</code></pre>
<p>iti, tatredaṃ civāraṇīyam — kiṃ sarvāparapakṣeṣu jñātiśraiṣṭhyādikāmas trayodaśyām evāparapakṣikaṃ śrāddhaṃ kuryād ity anena yad vihitaṃ tasyaiṣa niṣedhaḥ | yadi vā yugādiṣu śrāddhaṃ kuryād iti vidhito bhādrapadāsitatrayodaśyāṃ yat prāptaṃ tasya niṣedhaḥ | yad vā tisro &lsquo;ṣṭakās tisro &lsquo;nvaṣṭakāḥ proṣṭhapadyūrdhvaṃ trayodaśīvrīhiyavapākau cetu anena | tatra yugāditvaprayuktaṃ proṣṭhapadyūrdhvaṃ trayodaśītvaprayuktaṃ yac chrāddhaṃ tan nityaṃ tasya ced ayaṃ pratiṣedhas tadā vihitatvāt pratiṣiddhatvāc ca vikalpa āpadyetātirātraṣōḍaśigrahaṇāgrahaṇavat | na ca vācyaṃ sāmānyaviṣayād vidheḥ putravadgṛhirūpaviśeṣaviṣayo niṣedho balavān ato na vikalpa iti | yadviṣayo hi niṣedhas tadviṣayāṃ niṣedhyaprāptim apekṣate | prasaktipūrvakatvān niṣedhasya | tataś ca putravadgṛhiviṣayā trayodaśīśrāddhaprāptir astīti niṣedhād eva gamyate | ato hi durnivāro vikalpaḥ | nanu ca nāyaṃ prasajyapratiṣedhaḥ hiṃ tu paryudāsaḥ, tataś ca putravad gṛhivyatiriktaṃ praty eva śrāddavidhir ayam ato na vikalpaḥ | tan na | tathā sati hi na kuryād ity anvayo na syāt | kiṃ tu na gṛhī na putravān iti syāt | na cārthapadakramān yathābhāvaḥ kāryo hetyabhāvāt | na ca karoty arthānvito nañparyudāso bhavati kiṃ tu nāmānvito dhātvantarānvitaś ca | tasmān na naityakatrayodaśīśrāddhaviṣayo &lsquo;yaṃ pratiṣedhaḥ, kiṃ tu kāmyaviṣya eva | na hi tadviṣayatve vikalpaḥ prasajyeta | na hi rāgaprāptaṃ kalañjabhakṣaṇaṃ tatpratiṣedhena vikalpyate | nanu ca kalañjabhakṣaṇam aśāstrīyam | śāstrīyaś ca tatpratiṣedhas tasmād avikalpaḥ | taryodaśīśrāddhaṃ tu kāmyam api śāstreṇa vihitam | ato yuktas tasya śāstrīyeṇa pratiṣedhena vikalpaḥ | satyaṃ vihitam, kiṃ tu phalaṃ praty upāyatayā na punar anuṣṭheyatayā | anuṣṭheyatā ca tasya phalarāganibandhanaiva | ato yuktā kalañjabhakṣaṇatulyatā | yeṣām api mate yatra vidhiḥ puruṣaṃ pravartayati tasya phalasādhanatvaṃ śāstrād avabudhyata iti, tanmate &lsquo;pi viṣayasya phalasādhanatvāvagamaparam eva vidheḥ pravatrakatvaṃ pratīyate, na puruṣapravṛttisiddhyarthaṃ phalarāgata eva tatsiddheḥ | trikālāyāṃ hy aprāptau vidhir arthavān | ata evāhuḥ: &ldquo;apravṛttapravartako vidhir ajñātajāpakaś ca&rdquo; iti | <strong>[557]</strong> tasmād yat kāmyaṃ trayodaśīśrāddhaṃ tadviṣayo &lsquo;yaṃ niṣedho na punar yan nityaṃ tadviṣayaḥ | ata eva āpastambaḥ kāmyasyaivāsya nindām āha: &ldquo;sarveṣv evāparapakṣasyāhaḥsu kriyamāṇaṃ pitṝn prīṇāti kartus tu kālādiniyamāt phalaviśeṣaḥ | prathame &lsquo;hani kriyamāṇaṃ strīprāyam apatyaṃ jāyate | dvitīye stenās tṛtīye brahmavarcasvinaḥ | caturthe kṣudrapaśumān | pañcame bahupumāṃso bahvapatyo na cānapatyaḥ pramīyate | ṣaṣṭhe &lsquo;dhvaśīlo &lsquo;kṣaśīlaś ca | saptame kṛṣer vṛddhiḥ | aṣṭame puṣṭir nama ekaśapho daśame vyavahāre rāddhiḥ | ekādaśe kṛṣṇāyasatrapusīsam | dvādaśe paśumāṃs trayodaśe bahuputro bahumitro darśanīyapatyo yuvamāriṇas tu bhavanti | caturdaś āyudhe rāddhiḥ | pañcadaśe puṣṭiḥ&rdquo; iti | sarveṣv evāparapakṣasyāhaḥsu kriyamāṇa ity anenāparapakṣikasya śrāddhasya nityatvam āha | kratus tu kālāniyamāt phalaviśeṣa ity anena tu pratipadāditithiniyamena tadaiva kriyamāṇaṃ phalaviśeṣapradaṃ bhavatīty āha | tasmāt kāmyasyaiva trayodaśīśrāddhasya pratiṣedho &lsquo;yam | yā tu ṣaṭtriṃśanmate maghāśrāddhasya nindā,</p>
<pre><code>maghāsu kurvataḥ śrāddhaṃ jyeṣṭhaḥ putro vinaśyati |

saṃkrātāv upavāsaś ca candrasūryagrahe tathā ||
</code></pre>
<p>iti, sā na niṣedhaṃ kalpayati kḷptatvāt tasya | tathā ca kanyāgatāparapakṣādhikāre devīpurāṇam |</p>
<pre><code>tatrāpi mahatī pūjā kartavyā pitṛdaivate |

ṛkṣe piṇḍapradānaṃ tu jyeṣṭhaputrī vivarjayet || iti |
</code></pre>
<p>pitṛdaivatam ṛkṣaṃ maghā | pūjā śrāddham, tena piṇḍadānasahitam eva bhādrapadāparapakṣamaghāsu śrāddhaṃ ninditam | na śrāddhamātraṃ piṇḍadānasyaiva pratiṣiddhatvāt | na ca niṣedhavākye piṇḍadānaśabdaḥ śrāddhalakṣakaḥ, lakṣaṇākāraṇābhāvāt | evaṃ tāvan maghāśrāddhaṃ piṇḍadānarahitam uktam, śrāddhāntarāṇy api piṇḍadānarahitāny uktāny matsyapurāṇe |</p>
<pre><code>ayanadvitaye śrāddhaṃ viṣuvaddvitaye tathā |

saṃkrāntiṣu ca sarvāsu piṇḍanirvapaṇād ṛte ||
</code></pre>
<p><strong>[558]</strong>	vaiśākhasya tṛtīyāyāṃ navamyāṃ kārtikasya ca |</p>
<pre><code>śrāddhaṃ kāryaṃ ca śuklāyāṃ saṃkrāntividhinā naraiḥ ||
</code></pre>
<p>mahābhārate |</p>
<pre><code>nakṣatreṇa na kurvīta yasmiñ jāto bhaven naraḥ |

na proṣṭhapadayoḥ kāryaṃ tathāgneye ca bhārata ||

dāruṇeṣu ca sarveṣu pratyavare ca vivarjayet |

jyotiṣe yāni coktāni tāni sarvāṇi varjayet ||
</code></pre>
<p>āgneyaṃ kṛttikāḥ | dāruṇāni ārdrāśleṣājyeṣṭhāmūlāni | janmanakṣatrāt pañcamaṃ caturdaśaṃ trayoviṃśaṃ ca pratyaram | śrāddhaniṣedho &lsquo;yaṃ kṛṣṇapakṣaśrāddhaviṣayaḥ | tad dhy aniyamenaikasyāṃ tithau kartavyam it pratiṣiddhaṃ parityajyāny atrāpi śakyaṃ kartum iti pratiṣedhe &lsquo;pi nātyantabādhaḥ| anyaviṣayatve tu śrāddhavidher atyantiko bādha āpadyate | jyotiṣam |</p>
<pre><code>sādhāraṇadhruvogreṣu maitre 'pi ca na śasyate |

manuṣyāṇāṃ pretakriyā kathaṃcit tripuṣkare yamaladhiṣṇye ca ||
</code></pre>
<p>sādhāraṇe kṛttikāviśākhe | uttarātrayaṃ rohiṇī ca dhruvāṇi | ugrāṇi pūrvātrayaṃ bharaṇī maghāś ca | maitram anurādhā | tripuṣkaraṃ tripāt | yamalaṃ dvipāt | putrādināpi kriyamāṇaṃ śrāddhaṃ tatpitrādīnāṃ tṛptilakṣaṇaṃ phalaṃ sādhayatīti śāstraprāmānyād āśrayaṇīyam | tathā pitrāpi kriyamāṇā vaiśvānarejyā putrasya brahmavarcasādikaṃ niṣpādayatīti | evaṃ ca sati pitṛtṛptyāśrito &lsquo;tiśayo havirviśeṣāt kālaviśeṣād deśaviśeṣāc ca bhavatīti śakyaṃ śātrād avagantum || 1.260 ||</p>
<p><em>kṛṣṇapakṣe śrāddham ekasyāṃ tithau kāryam ity uktaṃ tad yasyāṃ kriyamāṇaṃ yasmai phalāya saṃpadyate tad idānīm āha</em> |</p>
<pre><code>**kanyāṃ kanyāvedinaś ca paśūn mukhyān sutān api |**
</code></pre>
<p>**	dyūtaṃ kṛṣiṃ ca vāṇijyaṃ dviśaphaikaśaphāṃs tathā || 1.261 ||**</p>
<p>**	brahmavarcasvinaḥ putrān svarṇarūpye sakupyake |**</p>
<p>**	jñātiśraiṣṭhyaṃ sarvakāmān āpnoti śrāddhadaḥ sadā || 1.262 ||**</p>
<p>**	pratipatprabhṛtiṣv ekāṃ varjayitvā caturdaśīm |**</p>
<p>**	śastreṇa tu hatā ye vai tebhyas tatra pradīyate || 1.263 ||**</p>
<p>pratikṛṣṇapakṣaṃ sarvadā pratipadi śrāddhapadaḥ kanyāṃ prāpnoti | evaṃ dvitīyāyāṃ <strong>[559]</strong> kanyāvidinā jāmātṝn | tṛtīyāyāṃ paśūn | caturthyāṃ pradhānān sutān | pañcamyāṃ dyūtam | ṣaṣṭhyāṃ kṛṣim | saptamyāṃ vāṇijyam | aṣṭamyāṃ dviśaphaṃ gavādi | navamyām ekaśapham aśvādi | daśamyāṃ brahmavarcasvinaḥ putrān | ekādaśyāṃ svarṇarūpye | dvādaśyāṃ kupyaṃ trapusīsādikam | trayodaśyāṃ jñātīnāṃ madhye śreṣṭhatām | amāvāsyāyāṃ sarvān uktān kāmān | caturdaśī cātra varjanīyā | śastrahastebhya eva tasyāṃ śrāddham pradeyam | śastrahatagrahaṇaṃ śāstrāntaroktadurmaraṇapradarśanārtham | tatra brahmapurāṇam |</p>
<pre><code>prāyānaśanaśastrāgniviṣodbandhanināṃ tathā |

caturdaśyāṃ tu kartavyaṃ tṛptyartham iti niścayaḥ ||
</code></pre>
<p>vāyupurāṇāt |</p>
<pre><code>yuvān astu gṛhe yasya mṛtās teṣāṃ pradāpayet |

śastreṇa nihatā ye vai teṣāṃ dadyāc caturdaśīm ||
</code></pre>
<p>marīciḥ |</p>
<pre><code>viṣaśastraśvāpadāhitiryagbrāhmaṇaghātinām |

caturdaśyāṃ kriyāḥ kāryā anyeṣāṃ tu vigarhitāḥ ||
</code></pre>
<p>iti vacanāc chastrahatādīnām eva caturdaśyāṃ kriyā ity avadhāryate na tu tasyām eva teṣām iti | tenāmāvāsyādikālāntareṣv api teṣāṃ śrāddhaṃ yuktam | ata eva devīpurāṇam |</p>
<pre><code>āhaveṣu vipannānāṃ jalāgnibhṛgupātinām |

caturdaśyāṃ bhavet pūjā hy amāvāsyā tu kāmikī ||
</code></pre>
<p>gargaḥ |</p>
<pre><code>caturdaśyāṃ tu yac chrāddhaṃ sapiṇḍīkaraṇe kṛte |

tad ekoddiṣṭavidhinā kartavyaṃ śatraghātine ||
</code></pre>
<p>tathā |</p>
<pre><code>sapiṇḍīkaraṇād ūrdhvam ṛte kṛṣṇacaturdaśīm |

pratisaṃvatsarād anyad ekoddiṣṭaṃ na pārvaṇam ||
</code></pre>
<p>atra caikasya śastrahastva ekoddiṣṭavidhānaṃ na tu trayāṇāṃ tathātve, tatra pārvaṇam eva || 1.261, 262, 263 ||</p>
<p><em>nakṣatraviśeṣāt phalaviśeṣam āha</em> |</p>
<pre><code>**svargaṃ hy apatyam ojaś ca śauryaṃ kṣetraṃ balaṃ tathā |**
</code></pre>
<p>**	jñāti śraiṣṭhyaṃ susaubhāgyaṃ samṛddhiṃ mukhyatāṃ sutān || 1.264 ||**</p>
<p>**	pravṛttacakratāṃ putrāṇ vāṇijyaprabhṛtīṃs tathā |**</p>
<p>**	arogitvaṃ yaśo vītaśokatāṃ paramāṃ gatim || 1.265 ||**</p>
<p><strong>[560]</strong>	<strong>dhanaṃ vidyāṃ bhiṣaksiddhiṃ kupyaṃ gā apy ajāvikam |</strong></p>
<p>**	aśvān āyuś ca vidhivad yaḥ śrāddhaṃ saṃprayacchati || 1.266 ||**</p>
<p>**	kṛttikādibharaṇyantaṃ sa kāmān āpnuyād imān |**</p>
<p>**	āstikaḥ śraddadhānaś cāpy apetamadamatsaraḥ || 1.267 ||**</p>
<p>kṛttikādibharaṇyanteṣu nakṣatreṣu śrāddham āstikaḥ śraddhāvān vigatamatsaraś ca san yathāvidhi yaḥ pitṛbhyaḥ saṃprayacchati sa yathānakṣatrakramaṃ svargādīn kāmān āpnuyāt | tataś ca svargakāmaḥ kṛttikāsu śrāddhaṃ kuryāt | apatyakāmo rohiṇyām | tajaskāmo mṛgaśirasi | śauryakāma ārdrāyām | kṣetrakāmaḥ punarvasvoḥ | balakāmaḥ puṣye | putrakāmo &lsquo;śleṣāyām | śraiṣṭhyakāmo maghāsu | saubhāgakāmaḥ pūrvāsu phalgunīṣu | samṛddhikāma uttarāsu phalgunīṣu | mukhyatākāmo haste | sutakāmaś citrāsu | cakrapravṛttikāmaḥ svātau | putrakāmo viśākhāyām | vāṇijyakāmo &lsquo;nurādhāsu | arogitvakāmo jyeṣṭhāyām | yaśaskāmo mūle | viśokatvakāmaḥ pūrvāṣāḍhāsu | muktikāma uttarāṣāḍhāsu | dhanakāmaḥ śravaṇe | vidyākāmo dhaniṣṭhāsu | bhiṣaksiddhikāmaḥ śatabhiṣaji | kupyakāmaḥ pūrvayor bhadrapadayoḥ | gokāma uttaryor bhadrapadayoḥ | ajāvikakāmo revatyām | aśvakāmo &lsquo;śvayuji | āyuṣkāmo bhraṇyām | ā phalaprāpteḥ kṛttikādinakṣatre śrāddhaṃ prayoktavyam | ata eva vāyupurāṇe,</p>
<pre><code>śrāddhaṃ yaḥ kṛttikāyoge karoti satataṃ naraḥ |
</code></pre>
<p>ityādi uktam || 1.264, 265, 266, 267 ||</p>
<pre><code>**vasurudrāditisutā pitaraḥ śrāddhadevatāḥ |**
</code></pre>
<p>**	prīṇayanti manuṣyāṇāṃ pitṝñ śrāddena tarpitāḥ || 1.268 ||**</p>
<p>uktaṃ svasaṃbandhibhyaḥ pretebhyaḥ śrāddhaṃ pradeyam iti tatra pitrādiṣu śrāddhadevatābhūteṣu vasvādibuddhiḥ kāryety anena vidhīyate | ye pitṛpitāmahaprapitāmahāḥ śrāddhadevatātvena niyuktāḥ śrāstreṣu ye yathākramaṃ vasurudrādityā boddhavyā ity anvayaḥ | te vasvādayaḥ śrāddena tarpitāḥ śrāddheṣu devatātvena niviṣṭā manuṣyāṇāṃ pitrādīṃs tarpayanti | vasvādirūpeṇa dhyātāḥ śrāddhāt tṛptim upayāntīty arthaḥ | ata eva manuḥ |</p>
<p><strong>[561]</strong>	vasūn vadanti hi pitṝn rudrāṃś caiva pitāmahān |</p>
<pre><code>prapitāmahāṃs tathādityāñ śrutir eṣā purātanī || 1.268 ||

**āyuḥ prajāṃ dhanaṃ vidyāṃ svargaṃ mokṣaṃ sukhāni ca |**
</code></pre>
<p>**	prayacchanti tathā rājyaṃ nṝṇāṃ prītāḥ pitāmahāḥ || 1.269 ||**</p>
<p>āyurādīni phalāni śrāddhakartṛbhyaḥ prayacchanti na punar vasvādayaḥ | yathāśrutagrāhiṇaḥ pūrvaślokād vasvādidai(de)vatyam eva sarvaṃ śrāddhaṃ na punaḥ pitrādidai(de)vatyam iti kasyacid buddhir utpadyate | tannivṛttidvāreṇa śrāddhasyāyurādiphalatvapratipādanaparo &lsquo;yaṃ ślokaḥ | atra ca pitāmahagrahaṇaṃ pitrādyupalakṣaṇārtham | tataś ca śrāddhakartṝṇāṃ manuṣyāṇāṃ śrāddhe devatābhāvena saṃbadhyamānāḥ pitrādaya āyurādiphalapradā bhavantīty uktaṃ bhavati | yady apy apūrvaphalapradātṛtvaṃ na devatāyās tathāpi sarvāṅgopetakarmānuṣṭhānāt phaladāpūrvodaya iti yuktāṅgabhūtapitrādidevatāyāḥ phalahetutvoktiḥ | āyurādīnāṃ ca pratyekaṃ phalatvaṃ pratyekaṃ dvitīyāyogāt | evaṃ cāmāvāsyāṣṭakādiśrāddhānāṃ nityatvaṃ kāmyatvaṃ ca jñeyam | yad vā nityasyaiva śrāddhasya prayogāt kartur āyurādisiddhiḥ | nityayor iv darśapūrṇamāsayoḥ sūktavākanirdiṣṭāyurādiphalasiddhiḥ |</p>
<pre><code>atra śrāddhakālātikrame yat kāryaṃ tad ucyate | tatra ṛṣyaśṛṅgaḥ |

deye pitṝṇāṃ śrāddhe tu āśaucaṃ jāyate yadi |

āśauce tu vyatikrānte tebhyaḥ śrāddham pradīyate ||

ekoddiṣṭe tu saṃprāpte yadi vighnaḥ prajāyate |

māse 'nyasmiṃs tithau tasyāṃ śrāddhaṃ kuryāt prayatnataḥ ||
</code></pre>
<p>māsikaviṣayam etat | marīciḥ |</p>
<pre><code>śrāddhavighne samutpanne avijñāte mṛtāhani |

ekādaśyāṃ tu kartavyaṃ kṛṣṇapakṣe viśeṣataḥ ||
</code></pre>
<p>ṣaṭtriṃśanmatāt |</p>
<pre><code>māsikābde tu saṃprāpte tv antarā mṛtasūtake |

vadanti śuddhau tat kāryaṃ darśe vāpi vicakṣaṇaḥ ||
</code></pre>
<p>yan mṛtāhani pratimāsaṃ kriyate tad atra māsikam || 1.269 ||</p>
<p><strong>iti śrīvidhyādharavaṃśaprabhavaśrīśilāhāranarendrajīmūtavāhanānvayaprasūta-</strong></p>
<p><strong>śrīmadaprādityadevaviracite yājñavalkīyadharmaśāstranibandhe &lsquo;parārke</strong></p>
<p><strong>śrāddhaprakaraṇaṃ samāptam || 9 ||</strong></p>
<p><strong>[562]</strong></p>
<p><strong>atha saṭīkayājñavalkyasmṛtau</strong></p>
<p><strong>vināyakapūjāvidhiprakaraṇam (10) |</strong></p>
<p><em>abhīṣṭakarmaphalaprāptau vighnaparihārasyāpy upāyam idānīm āha</em> |</p>
<pre><code>**vināyakaḥ karmavighnasiddhyarthaṃ viniyojinaḥ |**
</code></pre>
<p>**	gaṇānām ādhipatye ca rudreṇa brahmaṇā tathā || 1.270 ||**</p>
<p>vināyakākhyo devaviśeṣaḥ sarveṣāṃ kartṝṇāṃ karmavighnārthaṃ karmasiddhyarthaṃ ca gaṇānāṃ puṣpadantādīnām īśvaratve ca rudracaturmukhābhyāṃ niyukto &lsquo;to &lsquo;sau vihitopāyenaiva nivārayituṃ ca śakyata iti tadupāyavidhir ārabhyate || 1.270 ||</p>
<p><em>tatra vināyakopadrave sati tacchamanādhikāra iti tadupadravalakṣaṇaṃ tāvad āha</em> |</p>
<pre><code>**tenopasṛṣṭo yas tasya lakṣaṇāni nibodhata |**
</code></pre>
<p>**	svapne &lsquo;vagāhate &lsquo;tyarthaṃ jalaṃ muṇḍāṃś ca paśyati || 1.271 ||**</p>
<p>**	kāṣāyavāsasaś caiva kravyādāṃś cādhirohati |**</p>
<p>**	antyajair gardabhair uṣṭraiḥ sahaikatrāvatiṣṭhate || 1.272 ||**</p>
<p>**	vrajantaṃ ca tathātmānaṃ manyate &lsquo;nugataṃ paraiḥ |**</p>
<p>tena vināyakenopasṛṣṭa upadruto yo manuṣyas tasya vakṣyamāṇāni cihnāni he munayaḥ śṛṇuta, svapne &lsquo;tiśayena jalam avagāhate jalam agram ātmānaṃ paśyatīty arthaḥ | muṇḍān kṛtavapanān kāṣāyavasanāṃś ca narān paśyati | tathā kravyādān vyāghrādīn adhirohaty antyajātibhiḥ sahaikatra deśe &lsquo;vatiṣṭhate ca | tathā gacchantaṃ māṃ pṛṣṭhataḥ pare &lsquo;nugacchantīti manyate | kravyam āmamāṃsaṃ tad adanti ye te kravyādā iti svapne || 1.271, 272 ||</p>
<p><em>atha jāgaraṇe</em> |</p>
<pre><code>**vimanā viphalārambhaḥ saṃsīdaty animittataḥ || 1.273 ||**
</code></pre>
<p>**	tenopasṛṣṭo labhate na rāṣṭraṃ rājanandanaḥ |**</p>
<p>**	kumārī ca na bhartāram apatyaṃ garbham aṅganā || 1.274 ||**</p>
<p><strong>[563]	ācāryatvaṃ śrotriyaś ca śiṣyo &lsquo;dhayanaṃ tathā |</strong></p>
<p>**	vaṇig lābhaṃ na cāpnoti kṛṣiṃ caiva kṛṣīvalaḥ || 1.275 ||**</p>
<p>vimanā udvignamanā viphalārambo niṣphalodyamaḥ saṃsīdaty avasīdati animittato dṛṣṭanimittābhāvataḥ | rājanandano rājaputro na rājyaṃ kumārī guṇavaty api na bhartāram aṅganā ca garbhaṃ prasūtāv apatyam āyuṣmac chrotriyaś cācāryatvaṃ śiṣyaś cādhyayanaṃ vanijyājīvī ca tannimittaṃ dhanopacayaṃ kṛṣīvalaś ca kṛṣiṃ na labhate | imāni vināyakopasṛṣṭasya lakṣaṇāni | tatra baijavāpagṛhyam: &ldquo;atha vināyakāḥ | catvāraḥ khalu vināyakā bhavanti | mitaś ca saṃmitaś ca śālakaṭaṅkaś ca kūṣmāṇḍarājaputraś cety etair vināyakair upasṛṣṭalakṣaṇā brāhmaṇāḥ svādhyāyavanto &lsquo;py ācāryatvaṃ na labhante | kumārā rājaputrā rājalakṣaṇasaṃpannā api rājyaṃ na labhante | kumāryo &lsquo;pi lakṣaṇavatyo &lsquo;pi bhartṝn na labhante | strīṇām ācāravatīnām apy apatyāni mriyante | vināyakopasṛṣṭalakṣaṇaṃ khalu bhavati svapne sarvān paśyati | atyantam apo &lsquo;vagāhate | antarikṣaṃ krāmati pāṃsukardame cāvasīdati | pṛṣṭhato māṃ kaścid dhāvantīti manyate | uṣṭrān gardabhāñ śuno divākīrtm anyāṃś cāprayatān paśyati | karaṇe gūḍham ātmānaṃ malināntaram anyāṃś ca prayatān paśyati&rdquo; | bhaviṣyatpurāṇe |</p>
<pre><code>karaṇe mūḍham ātmānaṃ malināntaragas tathā |

caturbhiś cāvṛtaṃ yāntaṃ śmaśānāntikagaṃ nṛpa ||

paśyate nṛpaśārdūla paśyate nātra saṃśayaḥ |

tailārdragātraṃ ca vibho karavīravibhūṣitam || 1.273, 274, 275 ||

**snāpanaṃ tasya kartavyaṃ puṇye 'hni vidhipūrvakam |**
</code></pre>
<p>tasya vināyakopasṛṣṭasya tadupasargaśāntaye puṇyāhe vakṣyamāṇavidhinā snapanaṃ kāryam | yat tu bhaviṣyatpurāṇe,</p>
<pre><code>śuklapakṣe caturthyāṃ ca vāreṇa dhiṣaṇasya ca |

tiṣye ca vīranakṣatre tasyaiva purato nṛpa ||
</code></pre>
<p>iti, tat tu śrīkāmavināyakasnapane draṣṭavyam | tad upasṛṣṭasnapanaviṣayāṇāṃ tu <strong>[564]</strong> puṇyāhavidhānam | upasṛṣṭasya cirakālavilambāyogāt | dhiṣaṇo bṛhaspatiḥ | tasyaiva vināyakasyetu arthaḥ ||</p>
<p><em>snapanavidhim āha</em> |</p>
<pre><code>**gaurasarṣapakalkena sājyenotsāditasya ca || 1.276 ||**
</code></pre>
<p>**	sarvauṣadhaiḥ sarvagandhair viliptaśirasas tathā |**</p>
<p>**	bhadrāsanopaviṣṭasya svasti vācyā dvijāḥ śubhāḥ || 1.277 ||**</p>
<p>śuklasarṣapāṇāṃ cūrṇenājyasahitena sa udvartanīyaḥ | tataḥ sarvaiṣadhaiḥ sagandhaiś cūrṇitaiḥ sodakair vilipamastakaḥ kāryas tato bhadrāsana upaveśyas tatas tasya svasti bhavanto bruvantv iti dvijā viprāḥ śubhāḥ kalyāṇa(ṇaṃ) vācyāḥ | atra kartari ṣaṣṭhī | tataś ca tena vācyā ity arthaḥ | tatsādanādi śai(śi)vādidevapūjāṃ kṛtvā kāryam ity uktaṃ bhaviṣyatpurāṇe |</p>
<pre><code>vyomakeśaṃ tu saṃpūjya pārvatīṃ bhīmajaṃ tathā |

kṛṣṇasya pitaraṃ tāta arakam āraṃ sitaṃ tathā ||

dhiṣaṇaṃ kledaputraṃ ca koṇaṃ lakṣma ca bhārata |

vidhuṃtudaṃ bāhuleyaṃ nandakasya ca dhāriṇam ||
</code></pre>
<p>vyomakeśaḥ śivaḥ | bhīmajo gaṇeśaḥ | kṛṣṇasya pitā vasudevaḥ | āro bhaumaḥ | sitaḥ śukraḥ | kledaputro budhaḥ | koṇaḥ śaneśvaraḥ | lakṣma lakṣmavāṃś candraḥ, pūrṇa ity arthaḥ | vidhuṃtudo rāhuḥ | ketur atrānukto &lsquo;pi grāhyaḥ sāhacaryāt | bāhuleyaḥ skandaḥ | nandakasya dhārī viṣṇuḥ | sarvauṣadhāni sahadevyādīni | tathā ca matsyapurāṇam |</p>
<pre><code>sahadevī vacā vyāghrī balā cātibalā tathā |

śaṅkhapuṣpī tathā siṃhī aṣṭamī tu suvarcalā ||

mahauṣadhyaṣṭakaṃ hy etan mahāsnāneṣu yojayet ||
</code></pre>
<p>brahma(brāhmī)suvarcalādīni vā | tathā ca bhaviṣatpurāṇam |</p>
<pre><code>brāhmī suvarcalā mustā viṣṇukrāntā śatāvarī |

durlabhā śaṅkhapuṣpī ca priyaṅgurajanī vacā ||
</code></pre>
<p>surādīni vā | tathā smṛtiḥ |</p>
<pre><code>surā māṃsī vacā kuṣṭaṃ rajanīdvayam |

satī caṇyakamustaṃ ca sarvauṣadhigaṇaḥ smṛtaḥ || **[565]**
</code></pre>
<p>surā tābhorā iti prasiddhā | rajanīdvayaṃ haridrādāruharidre | satī karpūraviśeṣaḥ | vālukādīni vā | tathā ca vasiṣṭhaḥ |</p>
<pre><code>vālukā śaṅkhapuṣpī ca kuṣṭhaṃ caiva vacā tathā |

nāgakesarcūrṇaṃ ca sarvauṣadhigaṇo bhṛgo || 1.276, 277 ||
</code></pre>
<p><em>api ca</em> |</p>
<pre><code>**aśvatthānād gajasthānād valmīkāt saṃgamād dhradāt |**
</code></pre>
<p>**	mṛttikāṃ rocanāṃ gandhān guggulaṃ ca vinikṣipet || 1.278 ||**</p>
<p>**	yā āhṛtā hy ekavarṇaiś caturbhiḥ kalaśair hradāt |**</p>
<p>ekavarṇaiś caturbhiḥ kalaśair apa āhṛtya tāsv aśvasthādibhyaḥ samāhṛtā mṛttikā gorocanām agurukastūrīkarpūracandanakesarātmakān gandhān guggulaṃ ca vinikṣipet | atra baijavāpagṛhyam: &ldquo;caturbhyaḥ prasravaṇebhyaś caturaḥ kumbhān āhṛtya teṣu sarvauṣadhīḥ sarvagandhān hiraṇyaṃ vrīhiyavau guggulaṃ mṛdam ākhūtkarām&rdquo; iti | prakṣiped iti śeṣaḥ || 1.278 ||</p>
<pre><code>**carmaṇy ānaḍuhe rakte sthāpyaṃ bhadrāsanaṃ tataḥ || 1.279 ||**
</code></pre>
<p>anaḥ śakaṭaṃ yo vahati tat so &lsquo;nadvān balīvardaḥ | taccarmaṇi lohite bhadrāsaṇaṃ pratiṣṭhātantrokam | tato &lsquo;psu mṛdādiprakṣepād anantaraṃ sthāpyam || 1.279 ||</p>
<pre><code>**sahasrākṣaṃ śatadhāram ṛṣibhiḥ pāvanaṃ kṛtam |**
</code></pre>
<p>**	tena tvām abhiṣiñcāmi pāvamānyaḥ punantu te || 1.280 ||**</p>
<p>**	bhagaṃ te varuṇo rājā bhagaṃ sūryo bṛhaspatiḥ |**</p>
<p>**	bhagam indraś ca vāyuś ca bhagaṃ saptarṣayo daduḥ || 1.281 ||**</p>
<p>**	yat te keśeṣu daurbhāgyaṃ sīmante yac ca mūrdhani |**</p>
<p>**	lalāṭe karṇayor akṣṇor āpas tad ghnantu te sadā || 1.282 ||**</p>
<p>sahasrākṣam ityādibhir mantrais tribhir ekaikena kalaśena vināyakopasṛṣṭasya guruḥ snapanaṃ karoti | pratikalaśaṃ mantratrayāvṛttiḥ || 1.280, 281, 282 ||</p>
<p><strong>[566]</strong></p>
<pre><code>**snātasya sārṣapaṃ tailaṃ sruveṇaudumbareṇa tu |**
</code></pre>
<p>**	juhuyān mūrdhani kuśān savyena parigṛhya ca || 1.283 ||**</p>
<p>**	mitaś ca saṃmitaś caiva tathā śālakaṭaṅkaṭaḥ |**</p>
<p>**	kūṣmāṇḍarājaputraś cety ante svāhāsamanvitaiḥ || 1.284 ||**</p>
<p>**	nāmabhir balimantraiś ca namaskārasamanvitaiḥ |**</p>
<p>**	dadyāc catuṣpathe śūrpe kuśān āstrīya suvrataḥ || 1.285 ||**</p>
<p>**	kṛtākṛtāṃs taṇḍulāṃś ca palalaudanam eva ca |**</p>
<p>**	matsyān pakvāṃs tathā cāmān māṃsam etāvav eva tu || 1.286 ||**</p>
<p>**	puṣpaṃ citraṃ sugandhaṃ ca surāṃ ca vividhām api |**</p>
<p>**	mūlakaṃ pūrikāpūpāṃs tathaivoṇḍerakasrajam || 1.287 ||**</p>
<p>**	dadhy annaṃ pāyasaṃ caiva guḍamiśraṃ samodakam |**</p>
<p>pūrvoktena prakāreṇa snātakasya śirasi savyena pāṇinā kuśān parigṛhyetarapāṇigṛhītenaudumaravṛkṣamayena sruveṇa sarṣpatailaṃ mitāya svāhā saṃmitāya svāha śālakaṭaṅkaṭāya svāhā kūṣmāṇḍarājaputrāya svāheti guru juhuyāt | tair eva mitādibhiś caturbhir nāmabhiś caturthyantair namaskārasamanvitaiś catuṣpathe śūrpaṃ sthāpayitvā tatra ca sarvataḥ sarvadigagrān kuśān āstīrya kṛtākṛtataṇḍulādirūpaṃ baliṃ dadyāt | nāmabhir balimantraiś ceti viśeṣeṇa nirdeśān mitādināmabhiś caturthyantair namaskāramantrair balimantratām āpannair balir deya iti gamyate | avaghātādinā yeṣāṃ vrīhīṇāṃ taṇḍulībhāvaḥ prārabdhāparisamāptaś caite kṛtākṛtās taṇḍulāḥ | tilapiṣṭamiśra odanaḥ palalaudanaḥ | mūlakaṃ śākādiviseṣaḥ | bhṛṣṭā lopikāḥ pūrikāḥ | kṣudrāpūpās tūṇḍerakāḥ | prasiddham anyat | etat sarvam ekasmin pātre kṛtvā sakṛd eva dadyāt || 1.283, 284, 285, 286, 287 ||</p>
<pre><code>**vināyakasya jananīm upatiṣṭhet tadāmbikām || 1.288 ||**
</code></pre>
<p><strong>[567]</strong>	<strong>dūrvāsarṣapuṣpāṇāṃ datvārghaṃ(ghyaṃ) pūrṇam añjalim |</strong></p>
<p>**	rūpaṃ dehi yaśo dehi bhagaṃ bhaveti dehi me || 1.289 ||**</p>
<p>**	putrān dehi dhanaṃ dehi sarvakāmāṃś ca dehi me |**</p>
<p>dūrvayā sarṣapaiḥ puṣpair udakena ca pūrṇam añjalim arghyaṃ vidhāya vināyakasya jananyā ambikāyai datvā rūpaṃ dehīty anena tām upatiṣṭheta || 1.288, 189 ||</p>
<pre><code>**tataḥ śuklāmbaradharaḥ śuklamālyānulepanaḥ || 1.290 ||**
</code></pre>
<p>**	brāhmaṇān bhojayed dadyād vastrayugmaṃ guror api |**</p>
<p>ambikām upasthāya śukle vāsasī paridhāya śuklamālyānulepanaiś cātmānam alaṃkṛtya brāhmaṇān bhojayet | gurave ca vastradvayaṃ dadyāt | guruśabdaprayogāt snapanakartā guruvat pūjya iti gamayati || 1.290 ||</p>
<pre><code>**evaṃ vināyakaṃ pūjya grahāṃś caiva vidhānataḥ || 1.291 ||**
</code></pre>
<p>**	karmaṇāṃ phalam āpnoti śriyam āpnoty anuttamām |**</p>
<p>evam uktena prakāreṇa vināyakaṃ pūjayitvā grahāṃś ca vakṣyamāṇavidhinā karmaṇāṃ kṛtānāṃ kariṣyamāṇānāṃ ca phalaṃ vighnaśāntidvāreṇa prāpnoti | śriyaṃ cānuttamāṃ sarvotkṛṣṭām āpnoti | na vidyata uttamā yasyāḥ sānuttamā | āpnotīti punarvacanaṃ śrīkāmaṃ prati vināyakādipūjāyāḥ pṛthagvidhānārtham || 1.291 ||</p>
<pre><code>**ādityasya sadā pūjāṃ tilakaṃ svāminas tathā || 1.292 ||**
</code></pre>
<p>**	mahāgaṇapateś caiva kurvan siddhim avāpnuyāt |**</p>
<p>iti vināyakapūjāvidhiprakaraṇam || 10 ||</p>
<p>ādityasya svāminaḥ skandasya mahāgaṇapateś ca sarvakālaṃ pūjāṃ tilakaṃ suvarṇādimayaṃ kurvan karmaphalasiddhim avāpnuyād iti || 1.292 ||</p>
<p><strong>iti śrīvidhyādharavaṃśaprabhavaśrīśilāhāranarendrajīmūtavāhanānvayaprasūta-</strong></p>
<p><strong>śrīmadaprādityadevaviracite yājñavalkīyadharmaśāstranibandhe &lsquo;parārke</strong></p>
<p><strong>vināyakapūjāvidhiprakaraṇaṃ samāptam || 9 ||</strong></p>
<p><strong>atha saṭīkāyājñavalkyasmṛtau</strong></p>
<p><strong>grahayajñavidhiprakaraṇam | (11)</strong></p>
<p><em>atha grahayajñavidhim āha</em> |</p>
<pre><code>śrīśāntyādikāmo 'bhicaran vā grahayajñaṃ vakṣyamāṇasvarūpaṃ samācared anutiṣṭhet | śāntiḥ phaladānonmukhaduritanivāraṇam | puṣṭiḥ śarīrādyupacayaḥ | abhicāra āyuṣpradadharmapratibandhaḥ | prasiddham anyat | vṛṣṭyāyuḥpuṣṭīnāṃ pratyekaṃ kāmasaṃbandho netaretarayuktānām, pramāṇāntarasiddhatve saty uddiśyamānatvāt | evaṃvidhasyoddeśyasya viśeṣaṇam avivakṣitam | pūrvaṃ vināyakasnānasahito grahayajñaḥ śriye vihitaḥ | idānīṃ kevalaḥ phalāntarebhyaś ceti vidhibhedaḥ | abhicarann iti śatṛpratyayo 'bhicārasya grahayajñaṃ prati hetutām ācaṣṭe | abhicārasya cāsiddhatvān na svarūpeṇa hetutā, kiṃ tu tadicchāyās teneṣyamānatayā karmasaṃbandhād abhicārasya phalatvam || 1.293 ||
</code></pre>
<p><em>grahān āha</em> |</p>
<pre><code>**sūryaḥ somo mahīputraḥ somaputro bṛhaspatiḥ || 1.294 ||**
</code></pre>
<p>**	śukraḥ śanaiśvaro rāhuḥ ketuś ceti grahāḥ smṛtāḥ |**</p>
<p>etā grahayajñadevatāḥ | vṛttavaśāc cātra sūryādiśabdanirdeśo yāgaprayoge punar ādityādiśabdair uddeśaḥ kāryaḥ | tathā ca bahvṛcagṛhyapariśiṣṭam: &ldquo;guḍaudanam ādityāya ghṛtapāyasaṃ somāya haviṣyan annam aṅgārakāya kṣauraudanaṃ budhāya ṣaṣṭikaṃ bṛhaspataye dadhyodanaṃ śukrāya māṣaudanaṃ tilapiṣṭamiśraṃ saghṛtaṃ śanaiśvarāya rāhave māṃsaudanaṃ ketave citraudanam&rdquo; iti | naivaṃ gadyagranthe &lsquo;smiñ śrūyamāṇaśabdasyāvivakṣāyāṃ hetur asti || 1.294 ||</p>
<p><em>ādityādigrahapratimāprakṛtidravyāṇy āha</em> |</p>
<pre><code>**tāmrakāt sphaṭikād raktacandanāt svarṇakād ubhau || 1.295 ||**
</code></pre>
<p><strong>[569]	rajatād ayasaḥ sīsāt kāṃsyāt kāryā grahāḥ kramāt |</strong></p>
<p>**	svavarṇair vā paṭe lekhyā gandhamaṇḍalake &lsquo;pi (keṣu) vā || 1.296 ||**</p>
<p>tāmram eva tāmrakaṃ tasmād ādityasya pratimā kāryā | sphaṭikāt somasya | raktacandanād aṅgārakasya | svarṇakād budhabṛhaspatyoḥ | rajatāc chukrasya | kṛṣṇamayaḥ kārṣṇāyasaṃ tasmāc chanaiścarasya | sīsād rāhoḥ | kāṃsyāt ketoḥ | pratimānirmāṇāsamarthas tu grahasamānavarṇair varṇakair grahān paṭe likhet | tatrāpy asamartho grahasamānavarṇeṣu candanādigandhamaṇḍalakeṣu grahān ullikhet | atra matsyapurāṇam |</p>
<pre><code>padmāsanaṃ padmakaraḥ padmagarbhasamadyutiḥ |

saptāśvarathasaṃsthaś ca dvibhujaḥ syāt sadā raviḥ ||

śvetaḥ svetāmbaradharo daśā(raḥ śvetā)śvaḥ śvetabhūṣaṇaḥ |

gadāpāṇir dvibāhuś ca kartavyo varadaḥ śaśī ||

raktamāllyāmbaradharaḥ śaktiśūlagadākaraḥ |

caturbhujo meṣagamo varadaḥ syād dharāsutaḥ ||

pītamālyāmbaradharaḥ karṇikāradaladyutiḥ |

khaḍgacarmagadāpāṇiḥ siṃhastho varado budhaḥ ||

devadaityagurū tadvat pītaśvetau caturbhujau |

daṇḍinau varadau kāryau sākṣasūtrakamaṇḍalū ||

indranīladyutiḥ śūlī varado gṛdhravāhanaḥ |

bāṇabāṇāsanakaraḥ kartavyo 'rkasutaḥ sadā ||

karālavadanaḥ khaḍgacarmaśūlī varapradaḥ |

nīlasiṃhāsanayuto rāhus tatra praśasyate ||

dhūmrā dvibāhavaḥ sarve gadino vikṛtānanāḥ |

gṛdhrāsanagatā nityaṃ ketavaḥ syur varapradāḥ ||

sarve kirīṭinaḥ kāryā grahā lokahitapradāḥ |

svāṅgulenocchritāḥ sarve śatam aṣṭottaraṃ sadā ||

bhāskarāṅgārakau raktau śvetau śukraniśākarau |

somaputro guruś caiva tāv ubhau pītakau smṛtau ||
</code></pre>
<p><strong>[570]</strong>	kṛṣṇaṃ śanaiśvaraṃ vidyād rāhuṃ ketuṃ tathaiva ca ||</p>
<p>nigadavyākhyātam etat | [atha rājānakaśitikaṇṭhakaviśeṣaḥ ] | devīpurāṇe |</p>
<pre><code>prabhākarasya pratimām idānīṃ śṛṇuta dvijāḥ |

rathasthaṃ kārayed devaṃ padmahastaṃ sulocanam ||

saptāśvaṃ caikavaktraṃ ca rathaṃ tasya prakalpayet |

mukuṭena vicitreṇa padmagarbhasamaprabham ||

nānābharaṇabhūṣābhyāṃ karābhyāṃ ghṛtapuṣkaram |

skandhasthe puṣkare caiva līlayaiva ghṛte sadā ||

colakacchannavapuṣaṃ kvacic citreṣu darśayet |

vastrayugmasamopetaṃ caraṇau tejasāvṛtau ||

pratīhārau ca kartavyau pārśvayor daṇḍapiṅgalau |

kartavyau daṇḍahastau ca pārśvayoḥ puruṣāv ubhau ||

lekhanīkṛtahastaṃ ca pārśve dhātāram avyayam |

nānādevagaṇair yuktam evaṃ kuryād divākaram ||

anūruṃ sārathiṃ cāsya padminīpatrasaṃnibham |

aśvau ca valitagrīvau gandhasthau tasya pārśvayoḥ ||

bhujaṅgarajjubhir baddhāḥ saptāśvarathasaṃyutāḥ |

saptāśvasthaṃ padmahastaṃ tasmiṃś caiva prakalpayet ||
</code></pre>
<p>padmapurāṇe |</p>
<pre><code>ata eva raveḥ pādau na kaścit kārayet kvacit |

yaḥ karoti sa pāpiṣṭhāṃ gatim āpnoti ninditām ||

kuṣṭharūpam avāpnoti loke 'smin duḥkhasaṃjñitam ||
</code></pre>
<p>prasaṅgād vahnyādīnāṃ lakṣaṇam ucyate |</p>
<pre><code>vahnes tu lakṣaṇaṃ vakṣye sarvalakṣaṇalakṣitam |

dīptaṃ suvarṇavapuṣam ardhacandrāsanaṃ vibhum ||

bālārkasadṛśaṃ tasya vasanaṃ cātra kārayet |

yajñopavītinaṃ kuryāl lambakūrcabhruvaṃ tathā ||

kamaṇḍaluṃ vāmakare dakṣiṇe 'syākṣasūtrakam |

jyālāvitānasaṃyuktam ajavāhanam ujjvalam ||
</code></pre>
<p><strong>[571]</strong>	kuṇḍasthaṃ vāpi kurvīta mūrdhni saptaśikhānvitam |</p>
<pre><code>kātyāyanyāḥ pravakṣyāmi rūpaṃ daśabhujaṃ tathā ||

trayāṇām api devānām anukārānukāriṇīm |

jaṭājūṭasamāyuktām ardhendukṛtalakṣaṇām ||

locanatrayasaṃyuktāṃ pūrṇedusadṛśānanām |

atasīpuṣpasaṃkāśāṃ supratiṣṭhāṃ sulocanām ||

navayauvanasaṃpannāṃ sarvāvayavabhūṣitām |

sucārudaśanāṃ tadvat pīnonnatapayodharām ||

tribhaṅgasthānsaṃsthānāṃ mahiṣāsuramardinīm |

triśūlaṃ dakṣiṇe dadyāt khaḍgacakre tathaiva ca ||

tīkṣṇadhārāṃ tathā śaktiṃ vāmato 'pi nibodhata |

kheṭakaṃ pūrṇacāpaṃ ca pāśam aṅkuśam eva ca ||

ghaṇṭāṃ ca paraśuṃ vāpi vāmataḥ saṃniveśayet |

adhastān māhiṣaṃ tadvad dviśiraskaṃ pradarśayet ||

śiraśchede nyaset tadvad dānavaṃ khaḍgapāṇikam |

hṛdi śūlena nirbhinnaṃ tiryag ūrdhvaṃ ca bhūṣitam ||

raktaraktīkṛtāṅgaṃ ca raktavisphuritekṣaṇam (?) |

veṣṭitaṃ nāgapāśena bhrukuṭībhīṣaṇānanam ||

vamadrudhiravaktraṃ ca devyāḥ siṃhaṃ pradarśayet |

devyās tu dakṣiṇaṃ pādaṃ samaṃ siṃhopari sthitam ||

kiṃcid ūrdhvaṃ tathā vāmam aṅguṣṭhaṃ mahiṣopari |

stūyamānaṃ ca tadrūpam amaraiḥ saṃniveśayet ||

vināyakaṃ pravakṣyāmi gajavaktraṃ trilocanam |

sambodaraṃ caturbāhuṃ vyālayajñopavītinam ||

stabdhakarṇaṃ bṛhattuṇḍam ekadaṃṣṭraṃ pṛthūdaram |

svadantaṃ dakṣiṇakare utpalaṃ capare tathā ||

modakaṃ paraśuṃ caiva vāmataḥ parikalpayet |

bṛhatsaṃkṣiptagahanaṃ pīnaskandhāṅghripāṇikam |

yuktaṃ buddhikubuddhibhyām adhastān mūṣakānvitam ||

brahmā kamaṇḍaludharaḥ kartavyaḥ sa caturmukhaḥ ||
</code></pre>
<p><strong>[572]</strong>	haṃsārūḍhaḥ kvacit kāryaḥ kvacic ca kamalāsanaḥ |</p>
<pre><code>varṇena kamalābhaś ca caturbāhuḥ śubhekṣaṇaḥ ||

kamaṇḍaluṃ vāmakare sūtraṃ haste ca dakṣiṇe |

vāme daṇḍadharas tadvat sruksruvau cāpi kalpayet ||

munibhir devagandharvaiḥ stūyamānaṃ samantataḥ |

kurvāṇam iva lokāṃs trīñ śuklāmbaradharaṃ vibhum ||

mṛgacarmadharaṃ cāpi divyayajñopavītinam |

ājyasthālī tathā pārśve tenaiva ca caruḥ puraḥ ||

vāme pārśve ca sāvitrī dakṣiṇena sarasvatī |

agre ca ṛṣayas tadvat kāryāḥ paitāmahe pade ||
</code></pre>
<p>iti rājānakaśitikaṇṭhapustake viśeṣaḥ | prāsaṅgikam uktvā prakṛtam ucyate | ete grahā agniṃ praṇīyāgnyāyatanasyottarapūrvadeśe pūjyāḥ | tathā ca matsyapurāṇam |</p>
<pre><code>gartasyottarapūrveṇa vitastidvayavistṛtām |

vapratrayānvitāṃ vediṃ vitastyucchrāyasaṃyutām ||

saṃsthāpanāya devānāṃ caturaśrām udakplavām ||
</code></pre>
<p>kuryād iti śeṣaḥ | gartaḥ khātam agnyāyatanam | vapro mekhalā |</p>
<pre><code>agnipraṇayanaṃ kṛtvā tasyām āvāhayet surān |
</code></pre>
<p>tasyāṃ tisraḥ koṣṭhakapaṅktayaḥ kāryā ekaikasyāṃ trayas trayaḥ koṣṭhakā bhavanti |</p>
<pre><code>bu.		śu.		caṃ.

bṛ.		ā.		bhau.

ke.		śa.		rā.
</code></pre>
<p>tatra |</p>
<pre><code>madhye tu bhāskaraṃ vidyāl lohitaṃ dakṣiṇena tu |

uttareṇa guruṃ vidyād budhaṃ pūrvottareṇa tu ||

pūrveṇa bhārgavaṃ vidyāt somaṃ dakṣiṇapūrvake |

paścimena śaniṃ vidyād rāhuṃ dakṣiṇapaścime ||

paścimottarataḥ ketuṃ sthāpec chuklataṇḍulaiḥ ||
</code></pre>
<p>ete cādityābhimukhāḥ sthāpyāḥ || 1.296 ||</p>
<p><em>grahapūjām āha |</em></p>
<p><strong>[573]</strong></p>
<pre><code>**yathāvarṇaṃ pradeyāni vāsāṃsi kusumāni ca |**
</code></pre>
<p>**	gandhāś ca balayaś caiva dhūpo deyaś ca gugguluḥ || 1.297 ||**</p>
<p>yo graho yad varṇas tasmai tad varṇāny eva vastrādīni deyāni | dhūpārthaṃ ca guggulur deyaḥ | atra vṛttavaśāt kramo na vivakṣitaḥ so &lsquo;nyato &lsquo;vagantavya iti gandhapuṣpadhūpavastrabalayaḥ krameṇa deyāḥ | atra sarvebhyo grahebhyo gandhapuṣpāṇi deyāni tathā dhūpādi na punar ekasmai gandhādibaliparyantaṃ dattvānyasmai deyam || 1.297 ||</p>
<p><em>homavidhim āha</em> |</p>
<pre><code>**kartavyā mantravantaś ca caravaḥ pratidaivatam |**
</code></pre>
<p>na kevalam ādityādīnāṃ pūjaiva kāryā | kiṃ tu pratyekaṃ caravaś ca | te ca mantravantaḥ kāryāḥ | anavasrāvito viśado &lsquo;ntarūṣmapakva odanaś caruḥ | tantravanta iti pāṭhe pākayajñetikartavyatā tantram | atra ca navānām api grahayāgānāṃ(ṇāṃ) tulyakālatvād idhmādyabhedaḥ | tad āha śaunakaḥ: &ldquo;ekabarhiridhmājyasviṣṭakṛtaḥ syus tulyakālāḥ&rdquo; | tad eṣābhiyajñabhāgā gathābhigīyate |</p>
<pre><code>pākayajñān samāsādya ekājyān ekabarhiṣaḥ |

ekasviṣṭakṛtaḥ kuryān nānāpi sati daivate || iti |
</code></pre>
<p><em>homamantrān āha</em> |</p>
<pre><code>**ākṛṣṇena imaṃ devā agnir mūrdhā divaḥ kakut || 1.298 ||**
</code></pre>
<p>**	udbudhyasveti ca ṛco yathāsaṃkhyaṃ prakīrtitāḥ |**</p>
<p>**	bṛhaspate atiyadaryas tathaivānnāt parisrutaḥ || 1.299 ||**</p>
<p>**	śaṃ no devīs tathā kāṇḍāt ketuṃ kṛṇvan nimā api |**</p>
<p>bhagavato yogīśvarasya vājasaneya(yi)tvād vājasaneyake samāmnātā evātra mantrā grāhyāḥ | tatratyāny evārṣādīni veditavyāni | ākṛṣṇenetyādyā navasaṃkhyākā mantrā navasaṃkhyākeṣv evādityādidai(de)vatyeṣu homeṣu yathāsaṃkhyaṃ prakīrtitā vihitāḥ | tatraikaikasya caror ekaivāhutiḥ pākayajñātideśena prāptā saty ekaikena mantreṇa kāryā, āhutīnāṃ saṃkhyāntarāvidhānāt | ākṛṣṇeneti hiraṇyastūpa <strong>[574]</strong> āṅgirasa ṛṣir ādityo devatā triṣṭup chandaḥ | imaṃ devā iti devāḥ somo yajuḥ | agnir mūrdheti viśvarūpa āṅgiraso &lsquo;ṅgārako gāyatrī | udbudhyasveti parameṣṭhī budhas triṣṭup | annāt parisruta iti aśvisarasvatīndrāḥ śukro &lsquo;tijagatī | saṃ no devīr iti sindhudvīpaḥ śanaiścaro gāyatrī | kāṇḍāt kāṇḍād ity agnī rahur anuṣṭup | ketuṃ kṛṇvann iti madhucchandāḥ ketur gāyatrī || 1.298, 299 ||</p>
<p><em>caruhomānantaraṃ samidhāṃ svarūpapratipādanapūrvakaṃ tad dhomam āha</em> |</p>
<pre><code>**arkaḥ palāśaḥ khadiras tv apāmārgo 'tha pippalaḥ || 1.300 ||**
</code></pre>
<p>**	udumbaraḥ śamī dūrvā kuśāś ca samidhaḥ kramāt |**</p>
<p>**	ekaikasyāṣṭaśatakam aṣṭāviṃśatir eva vā || 1.301 ||**</p>
<p>**	hotavyā madhusarpirbhyāṃ dadhnā kṣīreṇa saṃyutāḥ |**</p>
<p>arkādyāḥ samidho yathā grahasyā(ma)ṣṭottaraśatam aṣṭāviṃśatir vā madhughṛtābhyāṃ dadhipayobhyāṃ vābhyaktāḥ pūrvoktair mantrair hotavyāḥ | ekaikasyeti ṣaṣṭī caturthyarthe | eṣā ca saṃkhyā samidhām eva tadekavākyatvāt | na ca sakṛn mantram uccāryaikadevatātvena saha samidhaḥ prakṣeptavyāḥ kiṃ tv ekaikāḥ, pratyekaṃ ca mantrāvṛttiḥ | tad uktaṃ matsyapurāṇe |</p>
<pre><code>svena svenaiva mantreṇa hotavyāḥ samidhaḥ pṛthak |
</code></pre>
<p>tathā |</p>
<pre><code>prādeśamātrāḥ saśikhāḥ śākhāparṇavipāṭitāḥ |

samidhaḥ kalpayet prājñaḥ sarvakarmasu sarvadā || 1.300, 301 ||
</code></pre>
<p><em>brāhmaṇabhojanadrayam āha</em> |</p>
<pre><code>**guḍaudanaṃ pāyasaṃ ca haviṣyaṃ kṣīraṣa(ṣā)ṣṭikam || 1.302 ||**
</code></pre>
<p>**	dadhyodanaṃ ghṛtānnaṃ ca kṛsarāmiṣacitrakam |**</p>
<p>**	dadyād grahakramād etad dvijebhyo bhojanaṃ budhaḥ || 1.303 ||**</p>
<p>**	śaktito vā yathālābhaṃ satkṛtya vidhipūrvakam |**</p>
<p>guḍaudanādikaṃ yathāgrahakramaṃ dvijebhyo bhojanaṃ dadyāt | bhujyata iti <strong>[575]</strong> vyutpattyā bhojyam eva bhojanam | yadi guḍaudanaṃ na śaknuyād dātuṃ tato yathāśakti yathālābhaṃ sādhāraṇaṃ yathāvidhi dadyāt | guḍamiśra odano guḍaudanaḥ | kṣīramiśraṃ ṣaṣṭikānnaṃ kṣīraṣāṣṭikam | ṣaṣṭiko vrīhiviśeṣaḥ | guḍaudanaṃ sarvam evātra citrakam || 1.302, 303 ||</p>
<p><em>dakṣinā āha</em> |</p>
<pre><code>**dhenuḥ śaṅkhas tathānaḍvān hema vāso hayaḥ kramāt || 1.304 ||**
</code></pre>
<p>**	kṛṣṇā gaur āyasaṃ chaga etā vai dakṣiṇā smṛtāḥ |**</p>
<p>grahakrameṇa dakṣiṇā dātavyāḥ | dhenur navaprasūtā gauḥ | anaso voḍhā gaur anaḍvān | āyasaṃ lohamayam | prasiddham anyat | etāś ca dakṣiṇā ṛtvigbhya eva deyāḥ | tathā matsyapurāṇam |</p>
<pre><code>yajamānaḥ sapatnīka ṛtvijas tu samāhitaḥ |

dakṣiṇābhiḥ prayatnena pūjayed gatavismayaḥ ||

sūryāya kapilāṃ dhenuṃ dadyāc chaṅkhaṃ tathendave |

raktaṃ dhuraṃdharaṃ dadyād bhaumāya kakudānvitam ||

budhāya jātarūpaṃ tu gurave pītavāsasī |

śvetāśvaṃ daityagurave kṛṣṇāṃ gām arkasūnave ||

āyasaṃ rāhave dadyāt ketave chāgam uttamam |

suvarṇena samāḥ kāryāḥ yajamānena dakṣiṇāḥ ||

sarveṣām atha vā gāvo dātavyā hemabhūṣitāḥ |

suvarṇam atha vā dadyād gurur vā yena tuṣyati || 1.304 ||

**yaś ca yasya yadā duḥsthaḥ sa taṃ yatnena pūjayet || 1.305 ||**
</code></pre>
<p>**	brahmaṇaiṣāṃ varo dattaḥ pūjitāḥ pūjayiṣyatha |**</p>
<p>yasya puruṣasya yo graho duḥstho duḥkhapradarāśisthito yathā janmarāśito &lsquo;ṣṭamarāśisthaḥ sa taṃ graham itaragrahapūjāyām asamartha ekam eva yatnenādareṇoktavidhinā pūjayet | pūjito hi na duḥkhakaro bhavati | yata eṣāṃ grahāṇāṃ yūyaṃ pūjayitāraṃ pūjayiṣyathābhilaṣitena phalena yojayiṣyatheti brahmaṇā prajāpatinā varo dattaḥ || 1.305 ||</p>
<p><em>atraiva hetvantaram āha</em> |</p>
<p><strong>[576]</strong>	<strong>grahādhīnā narendrāṇām ucchrāyāḥ patanāni ca || 1.306 ||</strong></p>
<p>**	bhāvābhāvau ca jagatas tasmāt pūjyatamā grahāḥ |**</p>
<p>anekajanmārjitapuṇyopacayavatām api narendrāṇāṃ yato grahādhīnā ucchrāyāḥ saṃpadatiśayāḥ patanāni ca vipadatiśayarūpāṇi | tathā jagato bhāvābhāvāv udayapralayau grahādhīnāv eva | tasmād anyebhyaḥ pūjyatarebhyo &lsquo;tiśayena grahā uktaprakāreṇa pūjyāḥ | yady api dharmādharmau sukhaduḥkhānubhavahetū tathāpi kālaviśeṣam anapekṣya na tad dhetū bhavataḥ | na ca grahāṇāṃ gativiśeṣam antareṇ kālaniśeṣaḥ śakyo nirūpayitum iti bhavati grahādhīnatvaṃ narendrocchrāyāder ato viruddhaṃ grahasthānaṃ dṛṣṭvā tatsūcitāgāmiduḥkhasaṃghātavighātāya grahayajñaḥ kāryaḥ | sa hi śāntikāmasya vihita iti tātparyārthaḥ || 1.306 ||</p>
<p><strong>iti śrīvidhyādharavaṃśaprabhavaśrīśilāhāranarendrajīmūtavāhanānvayaprasūta-</strong></p>
<p><strong>śrīmadaprādityadevaviracite yājñavalkīyadharmaśāstranibandhe &lsquo;parārke</strong></p>
<p><strong>grahayajñavidhiprakaraṇaṃ samāptam || 11 ||</strong></p>
<p><strong>atha saṭīkāyājñavalkyasmṛtau</strong></p>
<p><strong>rājadharmaprakaraṇam | (12)</strong></p>
<p><em>uktā varṇadharmā brahmacārigṛhasthadharmāś ca | idānīṃ rājño gṛhasthasyāpi guṇavato janapadaparipālanādīn dharmān vaktuṃ yair guṇair yuktaḥ prajpālanayogyo bhavati tāṃs tāvad āha</em> |</p>
<pre><code>**mahotsāhaḥ sthūlalakṣaḥ kṛtajño vṛddhasevakaḥ || 1.307 ||**
</code></pre>
<p>**	vinītaḥ sattvasaṃpannaḥ kulīnaḥ satyavāk śuciḥ |**</p>
<p>**	adīrghasūtrī smṛtimān akṣudro &lsquo;paruṣas tathā || 1.308 ||**</p>
<p>**	dhārmiko &lsquo;vyasanaś caiva prājñaḥ śūro rahasyavit |**</p>
<p>**	svarandhragoptānvīkṣikyāṃ daṇḍanītyāṃ tathaiva ca || 1.309 ||**</p>
<p>**	vinītas tv atha vārtāyāṃ trayyāṃ caiva narādhipaḥ |**</p>
<p><strong>[577]</strong></p>
<p>mahotsāhatvādiguṇavān nṛpo bhavati | brāhmaṇādīnāṃ svakarmasthāpanayogyo bhavatīty arthaḥ | mahotsāho mahodyamaḥ | mahāviṣayatvam avihanyamānatvaṃ cotsāhasya mahattvam | sthūlalakṣo bahupradaḥ | yaḥ pratyupakārāyopakāriṇaṃ smarati sa kṛtajñaḥ | vṛddhasevako jñānādiguṇavṛddhapuruṣopāsakaḥ | vinīto gurvādiṣu namraḥ | durdaśām āpanno &lsquo;pi na nyāyaḍ apaiti yaḥ sa sāttvikaḥ | kulīnaḥ śuddhavaṃśajaḥ | satyavāk satyapratijñaḥ | śucir bāhyābhyantaraśaucavān | adīrghasūtrī pramite &lsquo;rthe nirāśaṅkaḥ | smṛtimān praśastasmṛtiḥ | akṣudro &lsquo;nalpahṛdayaḥ | yo &lsquo;lpāpakāropakārābhyāṃ kopaprasādavān so &lsquo;lpahṛdayaḥ | aparuṣo &lsquo;kaṭhoravāk | dhārmikaḥ prasiddhaḥ | puruṣārthavikṣepakaṃ dyūtādikaṃ vyasanaṃ tadrahito &lsquo;vyasanaḥ | prājñaśūrau prasiddhau | rahasyavid atmajño mantrajñaḥ pararandhrajño vā | svarandhragoptā yatra rājyāṅgavaikalye paraḥ praviśati tad randhraṃ tasya goptā rakṣakaḥ | ānvīkṣikyāṃ daṇḍanītyāṃ vārtāyāṃ trayyāṃ ca vinītaḥ śikṣitaḥ | ānvīkṣikī vedādyaviruddhanyāyavidyā | daṇḍanītir arthaśāstram | vārtā kṛṣyādividyā | ṛgyajuḥsāmāni trayī | trayīgrahaṇāt tatparikarabhūtāni vyākaraṇādyaṅgāni mīmāṃsāpurāṇadharmaśāstrāṇi gṛhyante || 1.307, 308, 309 ||</p>
<pre><code>**sa mantriṇaḥ prakurvīta prājñān maulān sthirāñ śucīn || 1.310 ||**
</code></pre>
<p>**	taiḥ sārdhaṃ cintayed rājyaṃ vipreṇātha tataḥ svayam |**</p>
<p>sa uktaguṇo rājā mantriṇaḥ kāryākāryavidaḥ | prājñān ūhāpohasamarthān | maulān pitṛpāramparyāgatān | sthirān svāmihiteṣv acañcalān | śucīñ śuddhopadhān | prakurvīta prayatnād upādadīta | atha taiḥ saha rājyaṃ rājakarma ṣāḍguṇyaṃ tadaṅgāni ca svāmyādīni cintayet | heyopādeyatayā vicārayed ity arthaḥ | atha ṣāḍguṇyavidā punar vipreṇa saha vicārayet | punaś ca svayaṃ tam evārthaṃ sādhakabādhakapramāṇavattayā niścinuyāt || 1.310 ||</p>
<pre><code>**purohitaṃ ca kurvīta daivajñam uditoditam || 1.3111 ||**
</code></pre>
<p>**	daṇḍanītyāṃ ca kuśalam atharvāṅgirase tathā |**</p>
<p>daivajñatvādiguṇopetaṃ brāhmaṇaṃ purohitaṃ kurvīta | daivajño jyotiḥśāstravit | tena hi śāstreṇa prāṇināṃ daivaṃ karmavipāko jñāyate | ye mantriṇām uditā uktāḥ <strong>[578]</strong> prājñādayo guṇās te yasyoditā udbhūtāḥ sa uditoditaḥ | purohitaṃprakurvīta vṛṇvīta, vareṇa hi purohitatvam utpadyate yathādhvaryutvādikam || 1.311 ||</p>
<pre><code>**śrautasmārtakriyāhetor vṛṇuyād eva cartvijaḥ || 312 ||**
</code></pre>
<p>**	yajñāṃś caiva prakurvīta vidhivad bhūridakṣiṇān |**</p>
<p>śrutismṛtivihitāgihotrādikarmaṇāṃ kriyānuṣṭhānaṃ tasmāt prayojanībhūtād dhetor brahmādīn ṛtvijo vṛṇuyāt, varaṇena kuryāt | yathādhānenāvahanīyādīn | tathā haviḥsaṃsthāsomasaṃsthādīn yajñān bhūridakṣiṇān prāthamakalpitakadakṣiṇādānayuktān kuryāt || 312 ||</p>
<pre><code>**bhogāṃś ca dadyād viprebhyo vasūni vividhāni ca || 1.313 ||**
</code></pre>
<p>**	akṣayo &lsquo;yaṃ nidhī rājñāṃ yad vipreṣūpapāditam |**</p>
<p>**	askannam avyathaṃ caiva prāyaścittair aduṣitam || 1.314 ||**</p>
<p>**	agneḥ sakāśād viprāgnau hutaṃ śreṣṭham ihocyate |**</p>
<p>bhogān bhoktavyān annaviśeṣān vasūni draviṇāni ca gobhūhiraṇyādīni viprebhyo rājā dadyāt | atra praśaṃsā — ātmopakārakatvena nidhitulyatvān nidhir ayaṃ rājñāṃ yad vipreṣūpapāditaṃ viprebhyo dattam | laukiko nidhir upabhogāt prāk caurādivaśāt kadācit kṣīyate dattaṃ na tu tatheti viśeṣo &lsquo;yam iti vaktum uktam akṣaya iti | bhūmau nihitaṃ suvarṇādikaṃ nidhiḥ | na kevalaṃ nidher utkṛṣṭaṃ dānam api tv agnihotrāder api | na hi dāne kascyacid dhaviṣaḥ skannaṃ vyathanaṃ vā vidyate yena viguṇaṃ sad agnhotrādivad aphalaṃ syāt | prāyaścittaiś ca prāyaścittanimittaiś cānyair doṣair adūṣitam | ata āhavanīyādyagnisaṃbandhino hutād dhomād viprātmany agnau hutaṃ dattaṃ śreṣṭhaṃ praśastataraṃ bhavati || 1.313, 314 ||</p>
<p><em>evaṃ dīyamānaṃ dhanaṃ yato &lsquo;tyantopakārakaṃ bhavaty atas tadarjanādikaṃ yathā kāryaṃ tad āha</em> |</p>
<pre><code>**alabdham īhed dharmeṇa labdhaṃ yatnena pālayet || 1.315 ||**
</code></pre>
<p>**	pālitaṃ vardhayen nītyā vṛddhaṃ pātreṣu nikṣipet |**</p>
<p>alabdham aprāptaṃ dharmeṇeheta lipseta | ātmasātkṛtaṃ yatnena tat praṇidhānena pālayed rakṣet | pālitaṃ ca nītyā śāstroktena prakāreṇa vardhayed upacayaṃ gamayet | vivṛddhaṃ ca pātreṣu vidyātapvṛttasaṃpanneṣu nikṣiped dadyāt || 1.315 ||</p>
<p><strong>[579]</strong></p>
<pre><code>**datvā bhūmiṃ nibandhaṃ vā kṛtvā lekhyaṃ ca kārayet || 1.316 ||**
</code></pre>
<p>**	āgāmibhadranṛpatiparijñānāya pārthivaḥ |**</p>
<p>bhūmiṃ kṣetrārāmagrāmādikāṃ viprāya datvā nibandhanaṃ vā kṛtvā bhadrāṇāṃ śāstrārthakāriṇām āgāmināṃ nṛpatīnāṃ parijñānāya pariniścayāya pārthivaḥ pṛthivīpatir likhitaṃ lekhyaṃ vakṣyamāṇaprakāraṃ kārayet | asmin grāme pratikṣetraṃ kṣetrasvāminaitad dhanam asmai pratyabdaṃ pratimāsaṃ vā deyam ity evamādiniyamo nibandhaḥ || 1.316 ||</p>
<p><em>lekhyavidhim āha</em> |</p>
<pre><code>**paṭe vā tāmrapaṭṭe vā svamudroparicihnitam || 1.317 ||**
</code></pre>
<p>**	abhilekhyātmano vaṃśyān ātmānaṃ ca mahīpatiḥ |**</p>
<p>**	pratigrahaparīmāṇaṃ dānacchedopavarṇanam || 1.318 ||**</p>
<p>**	svahastakālasaṃpannaṃ śāsanaṃ kārayet sthiram |**</p>
<p>paṭe vā kārpāsādimaye tāmrapaṭṭe vātmanaḥ pitṛpitāmahādīn vidyāvikramadharmādiguṇopetān abhilekhyāsyāyaṃ putro &lsquo;syāyaṃ pautra ity evaṃ lekhayitvātmānaṃ ca mahīpatir lekhayitvā pratigṛhyata iti pratigraho bhūmir nibandhaś ca tasya chedo &lsquo;pahāraḥ sa upavarṇyate pratyavāyajanakatayā yena śāstreṇa tad dānacchedopavarṇanaṃ tac ca lekhayitvā svahastena mataṃ me &lsquo;mukaputrasya mahīpater iti svahastalikhitena dānakālena ca vatsarādinā saṃpannaṃ śāsanaṃ śiṣyante dānāpahārān nivartyante bhāvino bhūpatiprabhṛtayo yena tacchāsanaṃ svamudrayā svakulacihnena garuḍādinā cihnitam aṅkitaṃ cirakālasthāpi kārayet | na hi tena vinā pratigrahītā tadvaṃśyo vā bhūminibandhau śaknuyād upabhoktum | atra bṛhaspatiḥ |</p>
<pre><code>datvā bhūmyādikaṃ rājā tāmrapaṭṭe 'tha vā paṭe |

śāsanaṃ kārayed dharmyaṃ sthānavaṃśyādisaṃyutam ||

anācchedyam anāhāryaṃ sarvabhāvyavivarjitam |

candrārkasamakālīnaṃ putrapautrānvayāgatam ||
</code></pre>
<p><strong>[580]</strong>	dātuḥ pālayituḥ svargaṃ hartur narakam eva ca |</p>
<pre><code>ṣaṣṭiṃ varṣasahasrāṇi dānacchedaphalaṃ likhet ||

svamudrāvarṣamāsārdhadinādhyakṣākṣarānvitam |

evaṃvidhaṃ rājakṛtaṃ śāsanaṃ samudāhṛtam ||
</code></pre>
<p>vyāsaḥ |</p>
<pre><code>rājñā tu svayam ādiṣṭaḥ saṃdhivigrahalekhakaḥ |

tāmrapaṭṭe paṭe vāpi pralikhed rājaśāsanam ||

sthānaṃ vaṃśānupūrvī ca deśaṃ grāmam upāgatam |

brāhmaṇāṃs tu tathaivānyān mānyān adhikṛtāṃl likhet ||

kuṭumbino 'tha kāyasthadūtavaidyamahattarān |

medacaṇḍālaparyatān sarvān saṃbodhaynn iti ||

mātāpitror ātmanaś ca puṇyāyāmukasūnave |

dattaṃ mayāmukāyādya dānaṃ sabrahmacāriṇe ||

candrārkasamakālīnaṃ putrapautrānvayānugam |

anācchedyam anāhāryaṃ sarvabhāvyavivarjitam ||

dātuḥ pālayituḥ svargaṃ hartur narakam eva ca |

ṣaṣṭiṃ varṣasahasrāṇi dānacchedaphalaṃ likhet ||

jñātaṃ mayeti likhitaṃ dātradhyakākṣarair yutam |

abdamāsatadardhāhārājamudrāṅkitaṃ tathā ||

anena vidhinā lekhyaṃ rājaśāsanakaṃ likhet || 1.317, 318 ||
</code></pre>
<p><em>kaṃ deśaviśeṣam adhivasitvaitat kāryam ity apekṣyate &lsquo;ta āha |</em></p>
<pre><code>**ramyaṃ paśavyam ājīvyaṃ jāṅgalaṃ deśam āvaset || 1.319 ||**
</code></pre>
<p>**	tatra durgāṇi kurvīta janakośātmaguptaye |**</p>
<p>ramyo manoharaḥ | paśavyaḥ paśubhyo hitaḥ | ājīvyaḥ samantād upajīvyauṣadhivanaspatitṛṇakāṣṭhādimān | jāṅgalaḥ svalpavṛkṣodakaparvato bahupakṣimṛgaḥ pracuravarṣātapaś ca | evaṃvidhaṃ deśaṃ nṛpatir āvaset | tatra ca durgāṇi giridurgaprabhṛtīni prajādhanayor ātmanaś ca rakṣārthaṃ kurvīta || 1.319 ||</p>
<pre><code>**tatra tatra ca niṣṇātān adhyakṣān kuśalāñ śucīn || 1.320 ||**
</code></pre>
<p>**	prakuryād āyakarmāntavyayakarmasu codyatān |**</p>
<p><strong>[581]</strong></p>
<p>tatra tatra dharmārthakāmaprayojaneṣu karmasu niṣṇātān pravīṇān dharmaśāstrābhijñān karmakuśalāñ śucīn artheṣu codyatān udyamino dhanāgamāntaḥpuravyayakarmasv adhyakṣān adhikṛtapuruṣaniyantṝn prayatnena kuryāt | yogyān adhyakṣān kuryād iti tātparyārthaḥ | yogyatā coktā |</p>
<pre><code>prājñatvam upadhāśuddhir apramādo 'bhiyuktatā |

kāryeṣu vyasanābhāvaḥ svāmibhaktiś ca yogyatā ||
</code></pre>
<p>manuḥ |</p>
<pre><code>teṣām artha niyuñjīta śūrān dakṣān kulodgatān |

śucīn ākarakarmānte bhīrūn antarveśmani ||
</code></pre>
<p>viṣṇuḥ: &ldquo;ākaralakṣaṇaśulkataranāgavaneṣv āptān niyuñjīta | dharmiṣṭhān dharmakāryeṣu nipuṇān arthakāryeṣu śūrān saṅgrāmakarmasu | ugrān ugreṣu ṣaṇḍān strīṣu&rdquo; | manuḥ |</p>
<pre><code>adhyakṣān vividhān kuryāt tatra tatra vipaścitaḥ |

te 'sya sarvāṇy avekṣeran nṝṇāṃ kāryāṇi kurvatām ||
</code></pre>
<p>kāryāṇi sukṛtaduṣkṛtakarmāṇi || 1.320 ||</p>
<pre><code>**nātaḥ parataro dharmo nṛpāṇāṃ yad raṇārjitam || 1.321 ||**
</code></pre>
<p>**	viprebhyo dīyate dravyaṃ prajābhyaś cābhayaṃ sadā |**</p>
<p>yad raṇāptadhanapradānaṃ viprebhyaḥ prajābhyaś ca yad abhayapradānaṃ nāsmād adhiko &lsquo;nyo nṛpāṇāṃ dharmo &lsquo;sti | etad upāyaś ca śatruvijaya iti tatsiddhaye ca raṇaṃ kuryād iti tātparyārthaḥ || 1.321 ||</p>
<p><em><span style="text-decoration:underline;">nanu</span> pākṣikānarthaśaṅkayā prekṣāvatāṃ raṇe pravṛttir anupapanneti vidhir ayaṃ na ghaṭata ity atrāha |</em></p>
<pre><code>**ya āhaveṣu yudhyante bhūmyartham aparāṅmukhā || 1.322 ||**
</code></pre>
<p>**	akūṭair āyudhair yānti te svargaṃ yogino yathā |**</p>
<p>ye kṣatriyāḥ svakīyāṃ bhūmiṃ rakṣituṃ parakīyāṃ ca jetum akūṭair āyudhair yudhyante na ca śatrūn prati parāṅmukhā bhavanti te śatrubhir hatā yogivat svargaṃ yānti svargaṃ bhuktvā mucyanta ity arthaḥ | āhavāḥ saṅgrāmāḥ | kūṭāni viṣadighānīti tadanyāny akūṭāni | akūṭair viṣarahitair ity arthaḥ | evaṃ ca sati niyamenāyam asau vā loko jito bhavatīti nāsty anarthaśaṅkā nivartikā || 1.322 ||</p>
<p><strong>[582]</strong></p>
<pre><code>**padāni kratutulyāni bhagneṣv avinivartinām || 1.323 ||**
</code></pre>
<p>**	rājā sukṛtam ādatte hatānāṃ vipalāyinām |**</p>
<p>nijarājasainikeṣu śatrubhayāt palāyanapareṣu bhagneṣu ye na nivartante kiṃ tu śatruṃ pratyabhimukhā yānti teṣāṃ padāni kratubhir yajñais tulyāni pade pade yajñaphalaṃ labhanta ity arthaḥ | palāyanaparāṇāṃ tu śatruhatānāṃ dharmaṃ svāmī gṛhṇāti || 1.323 ||</p>
<pre><code>**tavāhaṃvādinaṃ klībaṃ nirhetiṃ parasaṃgatam || 1.324 ||**
</code></pre>
<p>**	na hanyād vinivṛttaṃ ca yuddhaprekṣaṇakādikam |**</p>
<p>tavāham asmīti vadantaṃ klībaṃ bhītaṃ nirhetiṃ nirāyudhaṃ parasaṃgatam anyena yudhyamānaṃ nivṛttaṃ palāyamānaṃ yuddhaprekṣaṇakādīṃś ca hanyāt || 1.324 ||</p>
<p><em>kiṃ ca</em> |</p>
<pre><code>**kṛtarakṣaḥ samutthāya paśyed āyavyayau svayam || 1.325 ||**
</code></pre>
<p>**	vyavahārāṃs tato dṛṣṭvā snātvā bhuñjīta kāmataḥ |**</p>
<p>ātmanaḥ prajānāṃ ca rakṣāṃ vidhāyodyamam avalambyādhikṛtaiḥ kriyamāṇāv āyavyayau svayaṃ paśyet | svayaṃ grahaṇam ādarārtham | tadanantaram anyeṣām ṛṇādānādīn vyavahārān dṛṣṭvā snātvā kāmato bhuñjīta | snānagrahaṇaṃ sakalamādhyāhnikopalakṣaṇam | kāmata iti satyāṃ bubhukṣāyām ity arthaḥ || 1.325 ||</p>
<pre><code>**hiraṇyaṃ vyāpṛtānītaṃ bhāṇḍāgāre nyaset tataḥ || 1.326 ||**
</code></pre>
<p>**	paśyec cārāṃs tato dūtān preṣayen mantrisaṃgataḥ |**</p>
<p>vyāpṛtaiḥ karādidānādhikṛtair ānītaṃ hiraṇyādidhanaṃ bhāṇḍāgāre dhananidhānaśālāyāṃ kṣipet | tataś cārāñ śatruprabhṛticeṣṭitajñānāya gūḍhaprahitān āgatāṃs tadvākyaśravaṇāya paśyet | tato mantribhiḥ saṃgataḥ kāryajātaṃ niścitya tatsiddhaye dūtān preṣayet || 1.326 ||</p>
<pre><code>**tataḥ svairavihārī syān mantribhir vā samāgataḥ || 1.327 ||**
</code></pre>
<p>**	balānāṃ darśanaṃ kṛtvā senānyā saha cintayet |**</p>
<p><strong>[583]</strong></p>
<p>bhuktvā yatheccham aṅganābhiḥ saha krīḍet | kāryavaśān mantrisamāgato vā bhavet | tato hastyaśvādibalāni dṛṣṭvā senānyā camūpatinā saha balaviṣayam arthaṃ cintayet || 1.327 ||</p>
<pre><code>**saṃdhyām upāsya śṛṇuyāc cārāṇāṃ gūḍhabhāṣitam || 1.328 ||**
</code></pre>
<p>**	gītanṛttaiś ca bhuñjīta paṭhet svādhyāyam eva ca |**</p>
<p>sāyaṃsaṃdhyām upāsya rahasyaṃ cāravākyaṃ śrutvā gītanṛttaiḥ kiyantam api kālaṃ nītvā vedaṃ paṭhet || 1.328 ||</p>
<pre><code>**saṃviśet tūryaghoṣeṇa pratibudhyet tathaiva ca || 1.329 ||**
</code></pre>
<p>**	śāstrāṇi cintayed buddhvā sarvakartavyatās tathā |**</p>
<p>tūryaghoṣeṇa vīṇāveṇumṛdaṅgādinādena svāpārthaṃ viśet | tūryaghoṣeṇaiva pratibudhyeta | brāhme muhūrte buddhvā śāstrāṇi śrutismṛtivacāṃsi tadarthāvagamopāyāṃś ca nigamaniruktādīn sarvāṇi kāryāṇi cintayet || 1.329 ||</p>
<pre><code>**preṣayec ca tataś cārān sveṣv anyeṣu ca sādaram || 1.330 ||**
</code></pre>
<p>**	ṛtvikpurohitācāryair āśīrbhir abhinanditaḥ |**</p>
<p>**	dṛṣṭvā jyotirvido vaidyān dadyād gāḥ kāñcanaṃ mahīm || 1.331 ||**</p>
<p>**	naiveśikāni ca tathā śrotriyāṇāṃ gṛhāṇi ca |**</p>
<p>saṃdhyām upāsya rahasi sthitvā vaṇigvaidyaparivrājakabauddhadigambarādiveśadhāriṇo nigūḍhān paraceṣṭāvedinaś cārān sveṣu svakīyeṣu sāmantādiṣu cānyeṣu cāmitrādiṣu rājasu sādaraṃ yathā bhavati tathā preṣayet | tata ṛtvigādibhir āyurārogyavijayaiśvaryādiviṣayābhir āśīrbhir abhinandito jyotirvido vaidyāṃś cāgatān dṛṣṭvā tadadhīnaṃ ca kāryaṃ taiḥ saha vicārya gāḥ kāñcanaṃ mahīṃ naiveśikāni ca śrotriyebhyo dadyāt | vivāhopakaraṇaṃ gṛhopakaraṇaṃ vā naiveśikam | śrotriyāṇām iti ṣaṣṭhī caturthyarthe || 1.330, 331 ||</p>
<pre><code>**brāhmaṇeṣu kṣamī snigdheṣv ajihmaḥ krodhano 'riṣu || 1.332 ||**
</code></pre>
<p>**	syād rājā bhṛtyavarge ca prajāsu ca yathā pitā |**</p>
<p>brāhmaṇān snigdhāñ śatrūn prati yathāsaṃkhyaṃ kṣamām ārjavaṃ krodhaṃ ca kuryāt | bhṛtyān prajāś ca pitṛvat pālayet || 1.332 ||</p>
<p><strong>[584]</strong></p>
<p><em>prajāpālanaphalam āha</em> |</p>
<pre><code>**puṇyaṣaḍbhāgam ādatte nyāyena paripālayan || 1.333 ||**
</code></pre>
<p>**	sarvadānādhikaṃ yasmāt prajānāṃ paripālanam |**</p>
<p>rājñā nyāyena śāstroktaprakāreṇa pālyamānāḥ prajā yat puṇyaṃ kurvanti tat ṣaṣṭhāṃśasaṃmitaṃ rājā puṇyaṃ labhate sarvebhyo &lsquo;pi dānebhyaḥ prajānāṃ paripālanam abhayadānātmakam adhikaṃ yasmāt tasmād upapannaḥ puṇyaṣaḍbhāgalābhaḥ | evaṃ prajāpālanaṃ ca dhanaprāptau hetur yathā brāhmaṇasya pratigrahādiḥ || 1.333 ||</p>
<p><em>kiṃ ca</em> |</p>
<pre><code>**cāṭataskaradurvṛttamahāsāhasikādibhiḥ || 334 ||**
</code></pre>
<p>**	pīḍyamānāḥ prajā rakṣet kāyasthaiś ca viśeṣataḥ |**</p>
<p>cāṭādibhyo duḥkhakāribhyaḥ prajā rakṣet | pūrvaślokaiḥ svayaṃ na pīḍayed ity arthād uktam | atra tu yathā paro na pīḍayet tathā kuryād ity ucyate | cāṭaḥ piśunaḥ | taskaraḥ prasiddhaḥ | durvṛttaḥ paradārahārakādiḥ | mahāsāhasiko manuṣyamāraṇabandigrahādikārī | ādiśabdena kūṭamānakūṭasuvarṇādikāriṇo lakṣyante | kāyasthāḥ karādhikṛtāḥ || 1.334 ||</p>
<p><em>prajānām rakṣaṇe doṣagauravam āha |</em></p>
<pre><code>**arakṣyamāṇāḥ kurvanti yat kiṃcit kilbiṣaṃ prajāḥ || 1.335 ||**
</code></pre>
<p>**	tasmāt tu nṛpater ardhaṃ yasmād gṛhṇāty asau karān |**</p>
<p>arakṣyamāṇā nṛpeṇāpālyamānā adharmād anivāryamāṇāḥ prajāś cauryapāradāryādikaṃ yat pāpaṃ kurvanti tasmāt pāpān nṛpater ardhaṃ bhavati | nṛpatir ardhaṃ gṛhṇātīty arthaḥ | yasmād asau tāsāṃ pālanārthaṃ karān ādatte | atrāpi pāpārdhasaṃmitaṃ pāpaṃ rājño bhavatīti mantavyam | na hy anyakṛtam adṛṣṭam anyasya bhavati || 1.335 ||</p>
<pre><code>**ye rāṣṭrādhikṛtās teṣāṃ cārair jñātvā viceṣṭitam || 1.336 ||**
</code></pre>
<p>**	sādhūn saṃmānayed rājā viparītāṃs tu ghātayet |**</p>
<p>**	utkocajīvino dravyahīnān kṛtvā vivāsayet || 1.337 ||**</p>
<p>**	sadānamānasatkārāñ śrotriyān vāsayet sadā |**</p>
<p><strong>[585]</strong></p>
<p>ye rāṣṭre karādānāya prajāpālanāya cādhikṛtā niyuktās teṣāṃ viceṣṭitaṃ vividhaṃ vyāpārajātaṃ cāravacanebhyo &lsquo;vadhārya sādhūn yathoktakāriṇo dānādinā saṃmānayet | viparītān asādhūn ghātayed yathādoṣaṃ daṇḍayet | utkocajīvanaśīlān dravyahīnān kṛtvā deśān nirvāsayet | kāryārthaṃ kāryino dhanādānam utkocaḥ | śrotriyān dānamānasatkārayuktān kṛtvā sarvadā vāsayet | mānaḥ pūjāsatkāraḥ sādhutvakhyāpako vyāpāraḥ || 1.336, 337 ||</p>
<pre><code>**anyāyena nṛpo rāṣṭrāt svakośaṃ yo 'bhirakṣati || 1.338 ||**
</code></pre>
<p>**	so &lsquo;cirād vigataśrīko nāśam eti sabāndhavaḥ |**</p>
<p>anyāyena pratiṣiddhamārgeṇa svarāṣṭrād dhanam ādāya yo rājā kośaṃ dhanasaṃcayair vardhayati so &lsquo;cirād vyapetalakṣmīkaḥ sabāndhavo vinaśyati || 1.338 ||</p>
<pre><code>**prajāpīḍanasaṃtāpāt samudbhūto hutāśanaḥ || 1.339 ||**
</code></pre>
<p>**	rājñaḥ śriyaṃ kulaṃ prāṇān nādagdhvā vinivartate |**</p>
<p>prajānāṃ pīḍanād anyāyena dhanādānād yaḥ saṃtāpo duḥkhātiśayas tasmād dhutāśana iva duḥkhahetur adharmarāśiḥ samudbhūto rājñaḥ śrīprabhṛtīny adagdhvā pradhvaṃsam anītvā na nivartate na viramati || 1.339 ||</p>
<pre><code>**ya eva nṛpater dharmaḥ svarāṣṭraparipālane || 1.340 ||**
</code></pre>
<p>**	tam eva kṛcchram āpnoti pararāṣṭraṃ vaśaṃ nayan |**</p>
<p>nigadavyākhyātam etat || 1.340 ||</p>
<p><em>pararāṣṭraviṣaye viśeṣam āha |</em></p>
<pre><code>**kiṃ tu yasmin ya ācāro vyavahāraḥ kulasthitiḥ || 1.341 ||**
</code></pre>
<p>**	tathaiva paripālyo &lsquo;sau yadā vaśam upāgataḥ |**</p>
<p>yasmin pararāṣṭre ya ācāro holākādir yaś ca vyavahāro nāṇakādinibandhano yā ca kulasthitir etāvad dhanaṃ rājñe &lsquo;nena kulena deyam ity evamāirūpā sa rāṣṭro vaśam upāgatas tenaivācārādinā yuktaḥ paripālanīyaḥ || 1.341 ||</p>
<pre><code>**mantramūlaṃ yato rājyam ato mantraṃ surakṣitam || 1.342 ||**
</code></pre>
<p>**	kuryād yathāsya na viduḥ karmaṇām ā phalodayāt |**</p>
<p><strong>[586]</strong></p>
<p>karmaṇāṃ mantrato &lsquo;nuṣṭheyatayā niścitānām ā mantraphalodayāt prāktanakarmānuṣṭhānāt pare yathā mantraṃ na vidus tathā taṃ surakṣitaṃ kuryāt | surakṣitamantramūlatvād rājyasya || 1.342 ||</p>
<pre><code>**arir mitram udāsīno 'nantaras tatparaḥ paraḥ || 1.343 ||**
</code></pre>
<p>**	kramaśo maṇḍalaṃ cintyaṃ sāmādibhir upakramaiḥ |**</p>
<p>anantaraikāntaradvyantarā rājāno yathākramam arir mitram udāsīnaś catasṛṣu dikṣu vijñeyāḥ | etad dvādaśarājakaṃ maṇḍalaṃ vakṣyamāṇasvarūpaiḥ sāmādibhir upāyaiḥ sādhayituṃ cintanīyam | tatra hīno daṇḍena samaḥ sāmneṣadadhiko dānena tato &lsquo;py adhiko bhedena sādhyāḥ | atha vā śatruṃ daṇḍena | mitraṃ sāmnā | udāsīnaṃ dānena | sarve &lsquo;pi bhedena sādhyāḥ || 1.343 ||</p>
<pre><code>**upāyāḥ sāma dānaṃ ca bhedo daṇḍas tathaiva ca || 1.344 ||**
</code></pre>
<p>**	samyak prayuktāḥ sidhyeyur daṇḍas tv agatikā gatiḥ |**</p>
<p>uktānām ariprabhṛtīnāṃ vaśīkāropāyāḥ sāmādayaś catvāro veditavyāḥ | te samyag yathāvat prayuktāḥ sidhyeyuḥ kāryasiddhisamarthāḥ syur ity arthaḥ | eṣāṃ daṇḍo gatyantarābhāve gatiḥ | upāyāntarābhāve daṇḍo &lsquo;bhyupāya ity arthaḥ | dānaṃ prasiddham | bhedaḥ svāmibhṛtyānāṃ vimatīkaraṇam | daṇḍo vittasya śarīrasya vā pīḍanam || 1.344 ||</p>
<pre><code>**saṃdhiṃ ca vigrahaṃ yānam āsanaṃ saṃśrayaṃ tathā || 1.345 ||**
</code></pre>
<p>**	dvaidhībhāvaṃ guṇān etān yathāvat parikalpayet |**</p>
<p>saṃdhiprabhṛtīn yathānyāyaṃ yathāviṣayaṃ ṣaḍguṇān parikalpayet prayuñjīta | saṃdhir nāvābhyām anyonyam apakartavyam iti vyavasthāparigrahaḥ, vigraho vairam, yānaṃ yātrā, āsanam upekṣaṇam, saṃśrayaḥ parapīḍitasya prabalarājāntarāśrayaṇam, dvaidhībhāvaḥ svabalasya dvidhākaraṇam || 1.345 ||</p>
<p><em>yātrākālam āha</em> |</p>
<pre><code>**yadā sasyaguṇopetaṃ pararāṣṭraṃ tadā vrajet || 1.346 ||**
</code></pre>
<p>**	paraś ca hīna ātmā ca hṛṣṭavāhanapūruṣaḥ |**</p>
<p><strong>[587]</strong></p>
<p>yadā parasya śatro rāṣṭraṃ sasyair anyaiś ca hiraṇyādiguṇair upetaṃ syāc chatruś ca vāhanādihīnaḥ svayaṃ ca hṛṣṭagajāśvādir hṛṣṭapuruṣaś ca tadā pararāṣṭraṃ vrajet || 1.346 ||</p>
<p><em>na ca yātrāyā aniyataphalatvena puruṣeṇa pravartitavyam ity atra hetum āha |</em></p>
<pre><code>**daive puruṣakāre ca karmasiddhir vyavasthitā || 1.347 ||**
</code></pre>
<p>**	tatra daivam abhivyaktaṃ pauruṣaṃ paurvadaihikam |**</p>
<p>daive puruṣakāre ca sati karmaṇaḥ karmaphalasya siddhir vyavasthitā niyatā saty api puruṣakāre daivābhāve na phalaṃ sidhyati | na ca prāk pravṛtter daivābhāvaḥ śakyaḥ paricchettum | ato &lsquo;rthasaṃśayād yātrādau pravṛttir upapadyata ity abhiprāyaḥ | tatra daivaṃ nāma pūrvadehaprabhavaṃ pauruṣaṃ puruṣasya vyāpāraḥ prayatnākhyo &lsquo;pūrvaparyantaḥ | tatra paurvadaihikam iti bāhulyābhiprāyam | kārīryādīnām anuṣṭhāne phalopabhoge ca dehaikyāt || 1.347 ||</p>
<p><em>evaṃ tarhi puruṣakārāpekṣaṇīyaṃ daivam evāstu phalasādhakaṃ kiṃ puruṣakāreṇety ata āha |</em></p>
<pre><code>**kecid daivād dhaṭhāt kecit kecit puruṣakārataḥ || 1.348 ||**
</code></pre>
<p>**	sidhyanty arthā manuṣyāṇāṃ teṣāṃ yonis tu pauruṣam |**</p>
<p>vṛṣṭimahāpātavidyutpātādayo manuṣyādīnāṃ prāṇinām upakārakā apakārakā vā daivād bhavanti | haṭhāt parakīyapuruṣakārāt kecit | yathānicchantam api sutaṃ mātā payaḥ pāyayati pitādhyāpayati vyāghraḥ sarpo vā dehino vyāpādayati | kecit punar arthāḥ svakīyād eva yatnāt sidhyanti | yathāgnihotrādayo hiṃsāsteyādayaś ca | teṣāṃ sarveṣāṃ pauruṣaṃ prayatno yoniḥ kāraṇam | keṣucid anvayavyatirekābhyām eva prayatnasya kāraṇatvam avagamyate | yeṣāṃ tu vidyutpātādikāraṇatayā prayatno na pramāṇāntarād avagamyate teṣāṃ vedād eva tadavagatiḥ | kārīryādiprayatno vṛṣṭihetutayā vacanasiddha eva | vidyutpātādayas tu duḥkhahetutvenādharmaprayatnajanyatayā sāmānyataḥ śāstrād evāvagamyante | tasmād yātrādau yatitavyam eva || 1.348 ||</p>
<p><strong>[588]</strong></p>
<p><em>idānīṃ daivapuruṣakārayor anyonyasāpekṣatām āha |</em></p>
<pre><code>**yathā hy ekena cakreṇa rathasya na gatir bhavet || 1.349 ||**
</code></pre>
<p>**	evaṃ puruṣakāreṇa vinā daivaṃ na sidhyati |**</p>
<p>yathā rathagatikāraṇatvena pramitam api rathādicakram ekam ekāki cakrāntaravidhuraṃ rathaṃ na gamayati evaṃ sukhaduḥkhānubhāvātmakakāryajananatayā pramitam api daivaṃ na puruṣakāreṇa sahakāriṇā vinā kāryaparyantena rūpeṇa sidhyati | vidyunnipātādy api sādhayato daivasya deśaviśeṣe puruṣasyāvasthānāpādakaṃ pauruṣaṃ bhavaty eva sahakāri | tasmāt phalārthinā na kevalaṃ daivapareṇa bhavitavyam || 1.349 ||</p>
<p><em>sāmādīnām upāyānāṃ parasparaviruddhānekaphalodayaprasaṅge yad grāhyaṃ tad āha |</em></p>
<pre><code>**hiraṇyabhūmilābheṣu mitralabdhir varā yataḥ || 1.350 ||**
</code></pre>
<p>**	ato yateta tatprāptau rakṣet satyaṃ samāhitaḥ |**</p>
<p>sāmādīn upāyān praty upeyatayāvasthitānāṃ hiraṇyabhūmimitralābhānāṃ madhye mitralabdhir varā śreṣṭhā, ato mitraprāptiviṣayo yatnaḥ kāryaḥ | maitrīkaraṇakāle kṛtasya satyasyārakṣaṇe mitram apy amitraṃ bhavet | ataḥ satyarakṣaṇe samādhir vidheyaḥ | etac ca sāmādisādhyād dhiraṇyabhūmilābhād adhikalābhahetor mitrasya prāptau veditavyam | anyadā tu hiraṇyalābha eva balavān || 1.350 ||</p>
<p><em>rājyāṅgāny āha</em> |</p>
<pre><code>**svāmyamātyau jano(nā) durgaḥ kośo daṇḍas tathaiva ca || 1.351 ||**
</code></pre>
<p>**	mitrāṇy etāḥ prakṛtayo rājyaṃ saptāṅgam ucyate |**</p>
<p>rājñaḥ karma janapadapālanaṃ rājyaṃ tat saptāṅgam | saptāsyāṅgāni bhavanti | kāni tānīty apekṣite svāmītyādinā mitrāṇītyantena tadviśeṣo nirdiṣṭaḥ | kutas teṣām aṅgatvam ity ākāṅkṣita uktam etāḥ prakṛtaya iti | yataḥ kāryam utpadyate &lsquo;vatiṣṭhate niyamena bhavati sā prakṛtiḥ | yathā hiraṇyaṃ kuṇḍalasya | rājyaṃ ca vinā svāmyādibhir notpadyata utpannam api na tair vinā cirakālam anuvartate | tato bhavanti svāmyādayo rājyāṅgāni | svāmī mahotsāhatvādiguṇayuktaḥ puruṣaviśeṣaḥ | <strong>[589]</strong> amātyāmantriprabhṛtayaḥ, janāḥ pālanīyāḥ prajāḥ, durgaṃ prasiddham, saṃcitaṃ vasu, daṇḍaś camūḥ, mitrāṇy upakārakā rājānaḥ || 1.351 ||</p>
<p><em>prāptarājyena yat kāryaṃ tad āha |</em></p>
<pre><code>**tad avāpya nṛpo daṇḍaṃ durvṛtteṣu nipātayet || 1.352 ||**
</code></pre>
<p>**	dharmo hi daṇḍarūpeṇa brahmaṇā nirmitaḥ purā |**</p>
<p>tad rājyaṃ kāryatayāvāpya rājyādhikāraṃ labdhveti yāvat | rājā daṇḍaṃ dhanaśarīrapīḍanaviṣayaṃ durvṛtteṣu śāstrātikramakāriṣu nipātayet prayuñjīta | na ca daṇḍaṃ prayuñjānasya rājñaḥ pratyavāyaḥ śaṅkanīyaḥ | yato bhagavatā brahmaṇā vidhinā dharma eva daṇḍātmanā nirmito vihitaḥ | rājānaṃ prati vihitatvād daṇḍo nādharmāyety arthaḥ || 1.352 ||</p>
<pre><code>**sa netuṃ nyāyataḥ śakyo 'lubdhena kṛtabuddhinā || 1.353 ||**
</code></pre>
<p>**	satyasaṃdhena śucinā susahāyena dhīmatā |**</p>
<p>alubdhena nyāyadhanavyayakāriṇā kṛtabuddhinā vṛddhasevāvidyāgamābhyāṃ labdhaprajñena satyasaṃdhena satyasaṃkalpena śucinā śuddhopadhena bāhyābhyantraśaucavatā ca susahāyena śāstroktaguṇagaṇayuktamantriprabhṛtisahāyavatā dhīmatādhigatārthānucintanavatā sa daṇḍo nyāyato yathāśāstraṃ netuṃ praṇetuṃ śakyo bhavati na punar anyena || 1.353 ||</p>
<p><em>samyag daṇḍaṃ praṇayato &lsquo;bhyudayo &lsquo;nyathā pratyavāya ity āha |</em></p>
<pre><code>**yathāśāstraṃ prayuktaḥ san sadevāsuramānavam || 1.358 ||**
</code></pre>
<p>**	jagad ānandayet sarvam anyathā tu prakopayet |**</p>
<p>śāstrānatikrameṇa prayukto daṇḍo devādisahitaṃ jagad ānandayet | tataś ca svasya sukhayogaḥ | asamyakpraṇayane tu tad eva prakopayet | tataś cātmano duḥkhayogaḥ || 1.354 ||</p>
<p><em>aparam api phalam āha |</em></p>
<pre><code>**adharmadaṇḍanaṃ svargakīrtilokavināśanam || 1.355 ||**
</code></pre>
<p>**	samyak tu daṇḍanaṃ rājñaḥ svargakīrtijayāvaham |**</p>
<p><strong>[590]</strong></p>
<p>daṇḍasyāsamyakpraṇayanaṃ prāganuṣṭhitadharmavaśād upārjitasya svargasya kīrter asya ca lokasya vināśakaṃ bhavati | samyakpraṇyanaṃ tu dharmāntarārjitaṃ svargaṃ kīrtiṃ jayaṃ ca vighnanivāraṇadvāreṇāvahati | tasmāt samyag eva daṇḍaḥ praṇeyaḥ || 1.355 ||</p>
<p><em>daṇḍyam āha</em> |</p>
<pre><code>**api bhrātā suto 'rghyo vā śvaśuro mātulo 'pi vā || 1.356 ||**
</code></pre>
<p>**	nādaṇḍyo nāma rājño &lsquo;sti dharmād vicalitaḥ svakāt |**</p>
<p>svakīyavarṇāśramādidharmam akurvan daṇḍyaḥ | na tasya saṃbandhiviśeṣād gurutvād vā daṇḍanīyatvanivṛttiḥ | arghyaḥ pūjyaḥ | prasiddham anyat | yat tu smṛtyantaram: &ldquo;adaṇḍyau mātāpitarau | snātakapurohitaparivrājakavānaprasthaśrutaśīlaśaucācāravantas te hi dharmādhikāriṇaḥ&rdquo; iti, tat svalpāparādhaviṣayam | na sarvātmanā daṇḍābhāvābhiprāyam | ata eva dakṣaḥ |</p>
<pre><code>pārivrājyaṃ gṛhītvā tu yaḥ svadharme na tiṣṭhati |

śvapādenāṅkayitvā taṃ rājā śīghraṃ vivāsayet || 1.356 ||
</code></pre>
<p><em>na kevalaṃ daṇḍanīyān daṇḍayato rājñaḥ pratyavāyābhāvaḥ kiṃ tv abhyudayaviśeṣo &lsquo;pi bhavatīty āha</em> |</p>
<pre><code>**yo daṇḍyān daṇḍayed rājā samyag vadhyāṃś ca ghātayet || 1.357 ||**
</code></pre>
<p>**	iṣṭaṃ syāt kratubhis tena samāptavaradakṣiṇaiḥ |**</p>
<p>dhigdaṇḍādibhir daṇḍanīyān daṇḍayatā vadhārhaṃś ca ghātayatā samyag āptā labdhā varā dakṣiṇā yais taiḥ krutubhir iṣṭaṃ syāt | na caitāvatā daṇḍasya kāmyatvam āśaṅkanīyam | yataś ca tadapraṇayane prāyaścittam āha vasiṣṭhaḥ: &ldquo;daṇḍyotsarge rājaikarātram uapavaset trirātraṃ purohitaḥ kṛcchram adaṇḍyadaṇḍane purohitas trirātraṃ rājā&rdquo; iti | tathā |</p>
<pre><code>eno rājānam ṛcchaty utsṛjantaṃ vai sakilbiṣam |

taṃ ced ghātayate rājā ghnan dharmeṇa na duṣyati || 1.357 ||

**iti saṃcintya nṛpatiḥ kratutulyaphalaṃ pṛthak || 1.358 ||**
</code></pre>
<p>**	vyavahārān svayaṃ paśyet sabhyaiḥ parivṛto &lsquo;nvaham |**</p>
<p><strong>[591]</strong></p>
<p>evaṃ daṇḍyadaṇḍanasya kratusamānaphalatvaṃ saṃcintya samyak paribhāvya daṇḍyādaṇḍyavivekāya vakṣyamāṇalakṣaṇaiḥ sabhyaiḥ parivṛto nṛpatir vyavahārān vivādān pṛthakkāryāntarāsaṃkareṇa pratyahaṃ paśyet parīkṣeta || 1.358 ||</p>
<pre><code>**kulāni jātīḥ śreṇīś ca gaṇāñ janapadān api || 1.359 ||**
</code></pre>
<p>**	svadharmāc calitān rājā vinīya sthāpayet pathi |**</p>
<p>kulāni kuṭumbādīni, jātīr brāhmaṇādyāḥ, śreṇīḥ suvarṇakārādyāḥ, gaṇān maṭhabrāhmaṇādīñ janapadān rāṣṭrāṇi, svadharmād apetāni vinīya daṇḍayitvā pathi svadharme sthāpayet | pūrvatraikaikasya daṇḍo vihito &lsquo;tra tu bahūnām ity apunar uktā || 1.359 ||</p>
<p><em>daṇḍopayogi kṛṣṇalādinirūpaṇam āha</em> |</p>
<pre><code>**jālasūryamarīcisthaṃ trasareṇū rajaḥ smṛtam || 1.360 ||**
</code></pre>
<p>**	te &lsquo;ṣṭau likṣā tu tās tisro rājasarṣapa ucyate |**</p>
<p>gavākṣapraviṣṭādityakiraṇeṣu yat susūkṣmaṃ vaiśeṣikoktanītyā dvyaṇukatrayārabdhaṃ dṛśyate rajas tat trasareṇur iti manvādibhiḥ smṛtam | te &lsquo;ṣṭau trasareṇavo likṣaikā, tās tisro rājasarṣapa ucyate || 1.360 ||</p>
<pre><code>**gauras tu te trayaḥ ṣaṭ te yavo madhyas trayas tu te || 1.361 ||**
</code></pre>
<p>**	kṛṣṇalaḥ pañca te māṣas te suvarṇas tu ṣoḍaśa ||**</p>
<p>te rājasarṣapās traya eko gaurasarṣapaḥ | te ca ṣaṭsaṃkhyākā eko madhyamo yavaḥ, trayo yavā ekaḥ kṛṣṇalaḥ, evaṃ kṛṣṇalāḥ pañca māṣaḥ, ṣoḍaśa māṣā ekaḥ suvarṇaḥ || 1.361 ||</p>
<pre><code>**palaṃ suvarṇāś catvāraḥ pañca vāpi prakīrtitam || 1.362 ||**
</code></pre>
<p>uktāḥ suvarāś catvāraḥ pañca vāpi palaṃ prakīrtitam | deśānusāreṇa palavyavasthā kartavyā || 1.362 ||</p>
<p><em>kanakaparimāṇam uktam adhunā rajataparimāṇam āha</em> |</p>
<pre><code>**dve kṛṣṇale raupyamāṣo dharaṇaṃ ṣoḍaśaiva te |**
</code></pre>
<p>**	śatamānaṃ tu daśabhir dharaṇaiḥ palam eva tu || 1.363 ||**</p>
<p><strong>[592]</strong></p>
<pre><code>**niṣkaḥ suvarṇāś catvāraḥ**
</code></pre>
<p>kṛṣṇaladvayaparimito raupyasya māṣo bhavati | te ṣoḍaśa māṣā raupyasya dharaṇam | daśabhir dharaṇaiḥ śatamānasaṃjñakaṃ raupyasya parimāṇam, tad eva ca palam | catvāraḥ suvarṇā raupyasya niṣkaḥ || 1.363 ||</p>
<p><em>tāmrasya parimāṇam āha</em> |</p>
<pre><code>**kārṣikas tāmrikaḥ paṇaḥ |**
</code></pre>
<p>suvarṇasya palasya caturthāṃśaḥ karṣas tena saṃmitaḥ kārṣikaḥ sa tāmrikaḥ paṇo bhavati | tāmrasyāyaṃ tāmrikaḥ ||</p>
<pre><code>**sāśītiḥ paṇasāhasro daṇḍa uttamasāhasaḥ || 1.364 ||**
</code></pre>
<p>**	tadardhaṃ madhyamaḥ proktas tadardham adhamaḥ smṛtaḥ |**</p>
<p>aśītyadhikasahasrasaṃkhyākāḥ paṇā uttamasāhasākhyo daṇḍaḥ | catvāriṃśadadhikāḥ pañcaśatasaṃkhyākapāṇātmako madhyamasāhasākhyo daṇḍaḥ | saptatyadhikaśatadvayasaṃkhyākapaṇātmako &lsquo;dhamasāhasākhyo daṇḍaḥ, sa eva śāstrāntare prathamasāhasākhya ity ucyate | yat tu manunoktam,</p>
<pre><code>paṇānāṃ dve śate sārdhe prathamaḥ sāhasaḥ smṛtaḥ |

madhyamaḥ pañca vijñeyaḥ sahasraṃ tv eva cottamaḥ ||
</code></pre>
<p>iti, tad alpāparādhaviṣayam || 1.364 ||</p>
<pre><code>**digdaṇḍas tv atha vāgdaṇḍo dhanadaṇḍo vadhas tathā || 1.365 ||**
</code></pre>
<p>**	yojyā vyastāḥ samastā vāpy aparādhavaśād ime |**</p>
<p>dhigdaṇḍo dhik tvāṃ kāpuruṣam ityādi | vāgdaṇḍaḥ sarvasvaṃ te harāmi tvāṃ deśān nirvāsayāmītyādi paruṣabhāṣaṇam | dhanadaṇḍaḥ kṛṣṇalāpaharaṇādisarvaharaṇāntaḥ | vadhadaṇḍaḥ śarīratāḍanam, prāṇacchedo vā | ete daṇḍā aparādhānusāreṇa vyastā ekaśaḥ samastā dvau trayaś catvāro vā prayojyāḥ || 1.365 ||</p>
<pre><code>**jñātvāparādhaṃ deśaṃ ca kālaṃ balam athāpi vā |**
</code></pre>
<p>**	vayaḥ karma ca vittaṃ ca daṇḍaṃ daṇḍyeṣu pātayet || 1.366 ||**</p>
<p>iti rājadharmaprakaraṇam || 12 ||</p>
<p><strong>[593]</strong></p>
<p>aparādhādi jñātvā daṇḍaṃ daṇḍyeṣu pātayet prayuñjīta | atra ca pūrvavākyaprāptatvād aparādhajñānam anūdyate | deśādijñānaṃ tu vidhīyate | kvacid videśe svalpenaiva śītenātapena vā svalpakālīnena bhojananivāraṇenādhikā pīḍā bhavati | kvacit tu mahatāpi na tāvatī | tathā kāle śaradādau | tathā daṇḍanīyabalaṃ viditvā tāḍanādidaṇḍo vidheyaḥ | tathā vayaḥkarmavittāni | anyathā tatsvarūpanāśo &lsquo;gnihotrādikarmalopo vittāprāptiś ca syāt | deśādi viditvā tu daṇḍapraṇayane yogakṣemāv upapadyete iti | etat sarvaṃ kṣatriyasya rājyaṃ kurvataḥ pravihitam | yadā punar akṣatriyaḥ kṣatriyakāryaṃ kuryāt tadānenāpy etat sarvam anuṣṭheyam, &ldquo;tatkāryāpattyā taddharmalābhaḥ&rdquo; iti nyāyāt, karādānaprayuktatvāc ca prajāpālanasya | sarvo hi dhanaṃ prayacchann ātmasamavāyi prayojanam uddiśati | na ca karadānasya svagupter anyat prayojanam asti | tasmāt karam ādadānena prajāpālanaṃ vidheyam iti siddham || 1.366 ||</p>
<p><strong>iti śrīvidhyādharavaṃśaprabhavaśrīśilāhāranarendrajīmūtavāhanānvayaprasūta-</strong></p>
<p><strong>śrīmadaprādityadevaviracite yājñavalkīyadharmaśāstranibandhe &lsquo;parārke</strong></p>
<p><strong>rājanītiprakaraṇaṃ samāptam || 12 ||</strong></p>
<p><strong>samāptaś cāyam ācārādhyāyaḥ prathamaḥ ||</strong></p>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vishvAsa.github.io/kalpAntaram/smRtiH/yAjJNavalkyaH/aparArkaH/01_AchAraH/">आचारः </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: आचारः</li>
        
        <li>unicode_script: devanagari</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kalpAntaram/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      Built on 2021 Jun 27 08:48:21 UTC. (<a href="http://google.com/search?q=08%3a48%3a21%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
