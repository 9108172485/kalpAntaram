<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>संस्कारे विश्वासटिप्पन्यः  | ०१ आचाराध्यायः</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.83.1" />
    
    
      <META NAME="ROBOTS" CONTENT="INDEX, FOLLOW">
    

    <link href="/kalpAntaram/smRtiH/yAjJNavalkyaH/bAlakrIDA/Text/01_AchArAdhyAyaH/" rel="alternate" type="application/rss+xml" title="संस्कारे विश्वासटिप्पन्यः" />
    <link href="/kalpAntaram/smRtiH/yAjJNavalkyaH/bAlakrIDA/Text/01_AchArAdhyAyaH/" rel="feed" type="application/rss+xml" title="संस्कारे विश्वासटिप्पन्यः" />

    <meta property="og:title" content="०१ आचाराध्यायः" />
<meta property="og:description" content="आचाराध्यायः
यो बिभर्ति नमस् तस्मै चन्द्रस्य कलयः कलाम् ।
गौरीगण्डस्थलज्योत्स्नानिष्पन्दगलिताम् इव ॥१॥
प्रसक्तचिन्त्यद्युतिमण्डलात्मसामर्ग्यजुर्भिस् तपनात् तपोभिः ।
जयत्य् असौ येन विधातृधाम्नो यजूंषि शुक्लानि समाहृतानि ॥२॥
सुश्लिष्टवेदमूलः पावनशाखो महाध्वरस्कन्धः ।
हारित्रिवर्गकुसुमो मोक्षफलो जयति विध्यर्थः ॥३॥
मायाभिर् इन्द्रं पुरुरूपम् एकं जागर्ति यत् सुप्तम् अपीत्य् अवैति ।
दूरङ्गमं द्योतनवद् द्युतीनां तन् मे मनः शिवसङ्कल्पम् अस्तु ॥४॥
प्रणम्यार्कं महानागं तिलकस्वामिनं तथा ।
विनायकं सद्गोभिः स्मृतिर् उद्द्योत्यते मया ॥ ५ ॥
योगीश्वरम् इत्यादि याज्ञवल्कीयम् इदं धर्मशास्त्रं व्याचिख्यासया प्रस्तूयते, अभ्युदयहेतुत्वात् तद्धेतौ च वस्तुनि महाप्रयोजनत्वाद् व्याख्यानादिप्रयासस्य । तथा चाम्नायः: &ldquo;प्रिये स्वाध्यायप्रवचने भवतः । युक्तमना भवति । अपराधीनो ऽहर् अहर् अर्थान् साधयते । सुखं स्वपिति । परमचिकित्सकश् चात्मनो भवति । इन्द्रियसंयमश् च, एकाग्रता, प्रज्ञावृद्धिः, यशो, लोकपक्तिः&rdquo; इत्यादि (श्ब् ११।५।७) । प्रवचनग्रहणं चात्र ग्रन्थकरणादाव् अप्य् उपलक्षणार्थं द्रष्टव्यम् । कथं पुनर् अभ्युदयः शास्त्रस्य इत्य् आदित एव प्रपञ्चनीयं, शास्त्रप्रयोजनत्वात्, सर्वत्रैव हि शास्त्रारम्भे प्रयोजनं वाच्यम् इति स्थितेः । तथा चाह ।" />
<meta property="og:type" content="article" />
<meta property="og:url" content="https://vishvAsa.github.io/kalpAntaram/smRtiH/yAjJNavalkyaH/bAlakrIDA/Text/01_AchArAdhyAyaH/" /><meta property="article:section" content="smRtiH" />



<meta itemprop="name" content="०१ आचाराध्यायः">
<meta itemprop="description" content="आचाराध्यायः
यो बिभर्ति नमस् तस्मै चन्द्रस्य कलयः कलाम् ।
गौरीगण्डस्थलज्योत्स्नानिष्पन्दगलिताम् इव ॥१॥
प्रसक्तचिन्त्यद्युतिमण्डलात्मसामर्ग्यजुर्भिस् तपनात् तपोभिः ।
जयत्य् असौ येन विधातृधाम्नो यजूंषि शुक्लानि समाहृतानि ॥२॥
सुश्लिष्टवेदमूलः पावनशाखो महाध्वरस्कन्धः ।
हारित्रिवर्गकुसुमो मोक्षफलो जयति विध्यर्थः ॥३॥
मायाभिर् इन्द्रं पुरुरूपम् एकं जागर्ति यत् सुप्तम् अपीत्य् अवैति ।
दूरङ्गमं द्योतनवद् द्युतीनां तन् मे मनः शिवसङ्कल्पम् अस्तु ॥४॥
प्रणम्यार्कं महानागं तिलकस्वामिनं तथा ।
विनायकं सद्गोभिः स्मृतिर् उद्द्योत्यते मया ॥ ५ ॥
योगीश्वरम् इत्यादि याज्ञवल्कीयम् इदं धर्मशास्त्रं व्याचिख्यासया प्रस्तूयते, अभ्युदयहेतुत्वात् तद्धेतौ च वस्तुनि महाप्रयोजनत्वाद् व्याख्यानादिप्रयासस्य । तथा चाम्नायः: &ldquo;प्रिये स्वाध्यायप्रवचने भवतः । युक्तमना भवति । अपराधीनो ऽहर् अहर् अर्थान् साधयते । सुखं स्वपिति । परमचिकित्सकश् चात्मनो भवति । इन्द्रियसंयमश् च, एकाग्रता, प्रज्ञावृद्धिः, यशो, लोकपक्तिः&rdquo; इत्यादि (श्ब् ११।५।७) । प्रवचनग्रहणं चात्र ग्रन्थकरणादाव् अप्य् उपलक्षणार्थं द्रष्टव्यम् । कथं पुनर् अभ्युदयः शास्त्रस्य इत्य् आदित एव प्रपञ्चनीयं, शास्त्रप्रयोजनत्वात्, सर्वत्रैव हि शास्त्रारम्भे प्रयोजनं वाच्यम् इति स्थितेः । तथा चाह ।">

<meta itemprop="wordCount" content="41779">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="०१ आचाराध्यायः"/>
<meta name="twitter:description" content="आचाराध्यायः
यो बिभर्ति नमस् तस्मै चन्द्रस्य कलयः कलाम् ।
गौरीगण्डस्थलज्योत्स्नानिष्पन्दगलिताम् इव ॥१॥
प्रसक्तचिन्त्यद्युतिमण्डलात्मसामर्ग्यजुर्भिस् तपनात् तपोभिः ।
जयत्य् असौ येन विधातृधाम्नो यजूंषि शुक्लानि समाहृतानि ॥२॥
सुश्लिष्टवेदमूलः पावनशाखो महाध्वरस्कन्धः ।
हारित्रिवर्गकुसुमो मोक्षफलो जयति विध्यर्थः ॥३॥
मायाभिर् इन्द्रं पुरुरूपम् एकं जागर्ति यत् सुप्तम् अपीत्य् अवैति ।
दूरङ्गमं द्योतनवद् द्युतीनां तन् मे मनः शिवसङ्कल्पम् अस्तु ॥४॥
प्रणम्यार्कं महानागं तिलकस्वामिनं तथा ।
विनायकं सद्गोभिः स्मृतिर् उद्द्योत्यते मया ॥ ५ ॥
योगीश्वरम् इत्यादि याज्ञवल्कीयम् इदं धर्मशास्त्रं व्याचिख्यासया प्रस्तूयते, अभ्युदयहेतुत्वात् तद्धेतौ च वस्तुनि महाप्रयोजनत्वाद् व्याख्यानादिप्रयासस्य । तथा चाम्नायः: &ldquo;प्रिये स्वाध्यायप्रवचने भवतः । युक्तमना भवति । अपराधीनो ऽहर् अहर् अर्थान् साधयते । सुखं स्वपिति । परमचिकित्सकश् चात्मनो भवति । इन्द्रियसंयमश् च, एकाग्रता, प्रज्ञावृद्धिः, यशो, लोकपक्तिः&rdquo; इत्यादि (श्ब् ११।५।७) । प्रवचनग्रहणं चात्र ग्रन्थकरणादाव् अप्य् उपलक्षणार्थं द्रष्टव्यम् । कथं पुनर् अभ्युदयः शास्त्रस्य इत्य् आदित एव प्रपञ्चनीयं, शास्त्रप्रयोजनत्वात्, सर्वत्रैव हि शास्त्रारम्भे प्रयोजनं वाच्यम् इति स्थितेः । तथा चाह ।"/>

      
    

    <script src="/kalpAntaram/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vishvAsa.github.io\/kalpAntaram\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022contactlink\u0022:\u0022https:\/\/github.com\/vishvAsa\/kalpAntaram\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/kalpAntaram\/edit\/content\/\u0022,\u0022mainSections\u0022:[\u0022vishvasa-matam\u0022],\u0022mainsections\u0022:[\u0022vishvasa-matam\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/saMskAra\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    let autocompletePageUrl = "\/kalpAntaram\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/kalpAntaram\/smRtiH\/yAjJNavalkyaH\/bAlakrIDA\/Text\/01_AchArAdhyAyaH\/".replace(basePath, "/");
    pageVars.pageParams = {};
    pageVars.pageSource = "smRtiH\/yAjJNavalkyaH\/bAlakrIDA\/Text\/01_AchArAdhyAyaH.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/kalpAntaram/webpack_dist/main-bundle.js"></script>
    <script src="/kalpAntaram/webpack_dist/transliteration-bundle.js"></script>
    <script src="/kalpAntaram/non_webpack_js/disqus.js"></script>
    <script src="/kalpAntaram/webpack_dist/ui_lib-bundle.js"></script>
    <script src="/kalpAntaram/webpack_dist/search-bundle.js"></script>

    <link rel="stylesheet" href="/kalpAntaram/css/fonts.css">
    <link rel="stylesheet" href="/kalpAntaram/css/@fortawesome/fontawesome-free/css/solid.min.css">
    

    <link rel="stylesheet" href="/kalpAntaram/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vishvAsa.github.io/kalpAntaram/smRtiH/yAjJNavalkyaH/bAlakrIDA/Text/01_AchArAdhyAyaH/" />
    <link rel="alternate" hreflang="sa-Deva" href="https://vishvAsa.github.io/kalpAntaram/smRtiH/yAjJNavalkyaH/bAlakrIDA/Text/01_AchArAdhyAyaH/?transliteration_target=devanagari" />
    <link rel="alternate" hreflang="sa-Knda" href="https://vishvAsa.github.io/kalpAntaram/smRtiH/yAjJNavalkyaH/bAlakrIDA/Text/01_AchArAdhyAyaH/?transliteration_target=kannada" />
    <link rel="alternate" hreflang="sa-Mlym" href="https://vishvAsa.github.io/kalpAntaram/smRtiH/yAjJNavalkyaH/bAlakrIDA/Text/01_AchArAdhyAyaH/?transliteration_target=malayalam" />
    <link rel="alternate" hreflang="sa-Telu" href="https://vishvAsa.github.io/kalpAntaram/smRtiH/yAjJNavalkyaH/bAlakrIDA/Text/01_AchArAdhyAyaH/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kalpAntaram/smRtiH/yAjJNavalkyaH/bAlakrIDA/Text/01_AchArAdhyAyaH/?transliteration_target=tamil_superscripted" />
    <link rel="alternate" hreflang="sa-Taml" href="https://vishvAsa.github.io/kalpAntaram/smRtiH/yAjJNavalkyaH/bAlakrIDA/Text/01_AchArAdhyAyaH/?transliteration_target=tamil" />
    <link rel="alternate" hreflang="sa-Gran" href="https://vishvAsa.github.io/kalpAntaram/smRtiH/yAjJNavalkyaH/bAlakrIDA/Text/01_AchArAdhyAyaH/?transliteration_target=grantha" />
    <link rel="alternate" hreflang="sa-Gujr" href="https://vishvAsa.github.io/kalpAntaram/smRtiH/yAjJNavalkyaH/bAlakrIDA/Text/01_AchArAdhyAyaH/?transliteration_target=gujarati" />
    <link rel="alternate" hreflang="sa-Orya" href="https://vishvAsa.github.io/kalpAntaram/smRtiH/yAjJNavalkyaH/bAlakrIDA/Text/01_AchArAdhyAyaH/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kalpAntaram/smRtiH/yAjJNavalkyaH/bAlakrIDA/Text/01_AchArAdhyAyaH/?transliteration_target=assamese" />
    <link rel="alternate" hreflang="sa-Beng" href="https://vishvAsa.github.io/kalpAntaram/smRtiH/yAjJNavalkyaH/bAlakrIDA/Text/01_AchArAdhyAyaH/?transliteration_target=bengali" />
    <link rel="alternate" hreflang="sa-Guru" href="https://vishvAsa.github.io/kalpAntaram/smRtiH/yAjJNavalkyaH/bAlakrIDA/Text/01_AchArAdhyAyaH/?transliteration_target=gurmukhi" />
    <link rel="alternate" hreflang="sa-Cyrl" href="https://vishvAsa.github.io/kalpAntaram/smRtiH/yAjJNavalkyaH/bAlakrIDA/Text/01_AchArAdhyAyaH/?transliteration_target=cyrillic" />
    <link rel="alternate" hreflang="sa-Sinh" href="https://vishvAsa.github.io/kalpAntaram/smRtiH/yAjJNavalkyaH/bAlakrIDA/Text/01_AchArAdhyAyaH/?transliteration_target=sinhala" />
    <link rel="alternate" hreflang="sa-Shar" href="https://vishvAsa.github.io/kalpAntaram/smRtiH/yAjJNavalkyaH/bAlakrIDA/Text/01_AchArAdhyAyaH/?transliteration_target=sharada" />
    <link rel="alternate" hreflang="sa-Brah" href="https://vishvAsa.github.io/kalpAntaram/smRtiH/yAjJNavalkyaH/bAlakrIDA/Text/01_AchArAdhyAyaH/?transliteration_target=brahmi" />
    <link rel="alternate" hreflang="sa-Modi" href="https://vishvAsa.github.io/kalpAntaram/smRtiH/yAjJNavalkyaH/bAlakrIDA/Text/01_AchArAdhyAyaH/?transliteration_target=modi" />
    <link rel="alternate" hreflang="sa-Tirh" href="https://vishvAsa.github.io/kalpAntaram/smRtiH/yAjJNavalkyaH/bAlakrIDA/Text/01_AchArAdhyAyaH/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kalpAntaram/smRtiH/yAjJNavalkyaH/bAlakrIDA/Text/01_AchArAdhyAyaH/?transliteration_target=iso" />
      <link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kalpAntaram/smRtiH/yAjJNavalkyaH/bAlakrIDA/Text/01_AchArAdhyAyaH/?transliteration_target=iast" />
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/kalpAntaram/" class="btn col border">
            <i class="fas fa-gopuram ">संस्कारे विश्वासटिप्पन्यः <br/> ०१ आचाराध्यायः</i>
          </a>
        </div>
        <div id="div_top_bar_right" class="col-md-auto d-flex justify-content-center">
          ✍
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iso">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
          🗨:
          <select name="commentStyleDropdown" size="1" onchange="module_main.default.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a  name="speakerButton" class="btn btn-secondary" onclick="module_main.default.handleSpeakToggle()">🎧️</a></div>
        </div>
        <div class="row col  d-flex justify-content-center">
          <a href="/full_search"  class="btn btn-secondary">🥽🔦</a>
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
          <div id="fastSearch">
              <input id="searchInput" placeholder="शीर्षिकान्विष्यताम्"  tabindex="0">
          </div>
          <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="०१ आचाराध्यायः">०१ आचाराध्यायः</h1>
    
    <a id="editLink" class="btn btn-primary"  href="https://github.com/vishvAsa/kalpAntaram/edit/content/smRtiH/yAjJNavalkyaH/bAlakrIDA/Text/01_AchArAdhyAyaH.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <p><strong>आचाराध्यायः</strong></p>
<p>यो बिभर्ति नमस् तस्मै चन्द्रस्य कलयः कलाम् ।</p>
<p>गौरीगण्डस्थलज्योत्स्नानिष्पन्दगलिताम् इव ॥१॥</p>
<p>प्रसक्तचिन्त्यद्युतिमण्डलात्मसामर्ग्यजुर्भिस् तपनात् तपोभिः ।</p>
<p>जयत्य् असौ येन विधातृधाम्नो यजूंषि शुक्लानि समाहृतानि ॥२॥</p>
<p>सुश्लिष्टवेदमूलः पावनशाखो महाध्वरस्कन्धः ।</p>
<p>हारित्रिवर्गकुसुमो मोक्षफलो जयति विध्यर्थः ॥३॥</p>
<p>मायाभिर् इन्द्रं पुरुरूपम् एकं जागर्ति यत् सुप्तम् अपीत्य् अवैति ।</p>
<p>दूरङ्गमं द्योतनवद् द्युतीनां तन् मे मनः शिवसङ्कल्पम् अस्तु ॥४॥</p>
<p>प्रणम्यार्कं महानागं तिलकस्वामिनं तथा ।</p>
<p>विनायकं सद्गोभिः स्मृतिर् उद्द्योत्यते मया ॥ ५ ॥</p>
<p>योगीश्वरम् इत्यादि याज्ञवल्कीयम् इदं धर्मशास्त्रं व्याचिख्यासया प्रस्तूयते, अभ्युदयहेतुत्वात् तद्धेतौ च वस्तुनि महाप्रयोजनत्वाद् व्याख्यानादिप्रयासस्य । तथा चाम्नायः: &ldquo;प्रिये स्वाध्यायप्रवचने भवतः । युक्तमना भवति । अपराधीनो ऽहर् अहर् अर्थान् साधयते । सुखं स्वपिति । परमचिकित्सकश् चात्मनो भवति । इन्द्रियसंयमश् च, एकाग्रता, प्रज्ञावृद्धिः, यशो, लोकपक्तिः&rdquo; इत्यादि (श्ब् ११।५।७) । प्रवचनग्रहणं चात्र ग्रन्थकरणादाव् अप्य् उपलक्षणार्थं द्रष्टव्यम् । कथं पुनर् अभ्युदयः शास्त्रस्य इत्य् आदित एव प्रपञ्चनीयं, शास्त्रप्रयोजनत्वात्, सर्वत्रैव हि शास्त्रारम्भे प्रयोजनं वाच्यम् इति स्थितेः । तथा चाह ।</p>
<blockquote>
<p>सर्वस्यैव हि शास्त्रस्य कर्मणो वापि कस्यचित् ।</p>
</blockquote>
<blockquote>
<p>यावत् प्रयोजनं नोक्तं तावत् तत् केन गृह्यते ॥ इति । (श्वार् १।१२)</p>
</blockquote>
<p>यद्य् अपि विषयप्रयोजनसंबन्धाभिधानम् अपेशलम् इव मन्यन्ते, अल्पप्रयोजनत्वाद् दुरुपपादत्वाच् च । तथापि किंचित् सौहृदाद् दिङ्मात्रं प्रदर्श्यते । तत्र च,</p>
<blockquote>
<p>विषयः श्लोकनिर्दिष्टो धर्माख्यश् च प्रयोजनम् ।</p>
</blockquote>
<blockquote>
<p>तदादिकश् चतुर्वर्गः संबन्धो नियमात्मकः ॥</p>
</blockquote>
<p>विषयस् तावच् छ्लोकनिर्देशाद् &ldquo;ब्रूहि धर्मान्&rdquo; इति, समाख्यानाच् च धर्मः । प्रयोजनं तु धर्मार्थकामापवर्गाः । तथार्थलक्षणत्वाद् अधर्मो ऽपि विषयः । तदनुसारिणश् चाधर्मानर्थदुःखबन्धाः प्रयोजनम् । सो ऽयं हेयोपादेयलक्षणत्वेनाभ्युदयात्मको ऽष्टवर्गो ऽस्माद् एव शास्त्राद् अवगम्यत इति नियमः संबन्धः । यद्य् अपि चार्थकामौ प्रत्यक्षावसेयौ, तथापि न शास्त्रानपेक्षाणाम् आञ्जस्येन तदवाप्तिः, आञ्जस्येन च प्रयोजनत्वम् । तस्माद् अनवद्यम् । <span style="text-decoration:underline;">कथं</span> पुनर् एकस्यैव धर्मस्य विषयप्रयोजनत्वे भवतः । <span style="text-decoration:underline;">नैष</span> दोषः, अवगम्यमानस्य विषयत्वाद् अवगतस्य च प्रयोजनत्वात् । न हि शास्त्रविषयताम् अवगम्यमानतयाप्रतिपद्यमानः प्रयोजनीभवति । <span style="text-decoration:underline;">ननु</span> एवं सत्य् अर्थकामापवर्गाः शास्त्रस्याविषयत्वात् प्रयोजनं न स्युः । विषयत्वम् अपि भविष्यतीति चेन् न, अनिर्देशात् । धर्मपदस्योपलक्षणार्थत्वान् निर्दिष्टा एवेति चेन् न, तस्य श्रौतत्वेनैवोपपत्तेः । अर्थादीनां वा प्रयोजनत्वं हातव्यम्, अविषयते ऽपि वा तद् अनुमन्तव्यम् इति । <span style="text-decoration:underline;">अत्रोच्यते</span> । द्विविधं हि क्रियाणां प्रयोजनं कारकाधारम् अकारकाधारं च । तत्र यत् कारकाधारं, न तद् विषयताम् अप्रतिपद्य प्रयोजनीभवति । न च तत्र वैरूप्याद् अविषयतेति शक्यं वक्तुम् ।</p>
<blockquote>
<p>यथा विक्लिद्यमानत्वे विक्लिन्नत्वे च तण्डुलाः ।</p>
</blockquote>
<blockquote>
<p>धर्म्यभेदान् अन् गच्छन्ति नानारूप्ये ऽपि भिन्नताम् ॥</p>
</blockquote>
<p>यद्य् अप्य् ओदनरूपता विक्लिद्यमानेषु तण्डुलेषु नास्ति, तथापि तण्डुलत्वानपायाद् विषयत्वोपपत्तेर् अदोषः । अकारकाधारं पुनर् विषयताम् अप्रतिपद्यैव प्रयोजनीभवति । यथा स्वर्गो यागस्य, यथा च वेतनलाभादयः पच्यादीनाम् । ओदनवच् च धर्मस्य विषयप्रयोजनत्वे, वेतनलाभवच् च केवलप्रयोजनत्वम् अर्थादीनाम् । अतो ऽविरोधः । अथ वा, अस्त्य् अर्थादीनाम् अपि शास्त्रविषयत्वम् । एवं हि वक्ष्यति:</p>
<blockquote>
<p>धर्मम् अर्थं च कामं च यथाशक्ति न हापयेत् । इति । (य्ध् १।११४)</p>
</blockquote>
<blockquote>
<p>तस्मात् स्त्रियः सेव्याः । (य्ध् १।७७)</p>
</blockquote>
<blockquote>
<p>ईश्वरं चाधिगच्छेत योगक्षेमार्थसिद्धये । इति । य्ध् १।९९)</p>
</blockquote>
<p>तथा,</p>
<blockquote>
<p>पश्येद् आत्मानम् अक्षय्यम् । (?)</p>
</blockquote>
<p>इत्यादि । यत् त्व् अनिर्दिष्टत्वाद् इति, तद् धर्मपदस्योपलक्षणार्थत्वेन प्रत्युक्तम् । <span style="text-decoration:underline;">कथं</span> पुनः श्रौतत्वे संभवत्य् उपलक्षणत्वम् । न ह्य् उपसंहारानुसार्य् उपक्रमो भवति । <span style="text-decoration:underline;">उच्यते</span> । नैव वयम् उपसंहारानुसारिणम् उपक्रमं ब्रूमः । किं तर्हि । उपक्रमाद् एवैतद् अवगम्यते, योगीश्वरम् इति विशेषणात् । चतुर्वर्गज्ञानायैव हि तद्विशेषणम् यतः । मुख्यत्वात् तु धर्मस्य धर्मान् इत्य् उक्तम् । तस्मात् सिद्धम् अर्थादीनाम् अपि विषयप्रयोजनत्वम् । एतेनेतरश् चतुर्वर्गो व्याख्यातः ।</p>
<ul>
<li>
<p><span style="text-decoration:underline;">कथं</span> पुनर् अस्माद् एव शास्त्राद् अयम् अष्टवर्गो ऽवगम्यत इति नियमस्योपपत्तिः । यदा हि वेदाद् एव सर्वम् इदम् अवगम्यते । अथास्माद् अप्य् अवगम्यत इत्य् उच्येत, तथापि नियमो ऽनुपपन्नः । अर्थकामयोः पुनः प्रमाणान्तरगम्यतैव । यत् त्व् आञ्जस्यं शास्त्राद् इति, तद् अप्य् अयुक्तम् । न हि परदाराभिगमजनितः कामो मिथ्येति शक्यं वक्तुम् । दुःखहेतुतया वानन्दरूपं कैवल्क्यम् आलोचयतो बन्धात्मकत्वाद् धर्मो ऽप्य् अपुरुषार्थः स्यात् ।</p>
</li>
<li>
<p><span style="text-decoration:underline;">नैतत् सारम्</span> । नास्माभिर् अनुभवनम् अफ्नूयते । दुःखनिमित्तत्वात् त्व् अपुरुषार्थत्वम् उक्तम् । न हि दुःखानुबन्धिनम् अर्थं कृतधियः प्रार्थयन्ते । न चाबुद्धिपूर्वकृद् व्यवहारो विचार्यः । तेनोच्यते: &ldquo;शास्त्राद् आनन्दावगतेः शास्त्रीयाव् अर्थकामौ&rdquo; इति । शास्त्रानुसारिणश् च धर्मार्थकामाः प्रार्थ्यमानत्वाद् दुःखाननुबन्धित्वाच् चाञ्जस्येन पुरुषार्थाः । यथा च नापवर्गप्रतिबन्धिकास् तथापवर्गनिरूपणे वक्ष्यामः । न चैवं सति प्रमाणान्तरावगतिर् विरोधिनी । यत् तु वेदाद् अवगतेर् नियमानुपपत्तिर् इति, तद् वेदमूलतयैवास्य शास्त्रस्य नियम्यमानत्वाद् अचोद्यम् । प्रमाणान्तरापेक्षया हि व्यावृत्तिः, न वेदापेक्षया, तदधीनत्वात् स्मृतिशास्त्रस्य । तथा च स्वायंभुवम्:</p>
</li>
</ul>
<blockquote>
<p>धर्मं जिज्ञासमानानां प्रमाणं परमं श्रुतिः । इति । (म्ध् २।१३)</p>
</blockquote>
<p>धर्मशब्दश् च भगवतो ऽपि चतुर्वर्गोपलक्षणार्थः । सो ऽयम् वेद एव प्रत्यक्षपरोक्षतया श्रुतिस्मृतिशब्दवाच्यः । अतः सुष्ठूच्यते ऽस्माद् एव शास्त्राद् अयम् अष्टवर्गावगतेः समस्तो ऽभ्युदयः प्राप्यत इत्य् अलं प्रसङ्गेन ॥</p>
<p><em>कस्मात् पुनर् वेदसिद्ध एवार्थे भगवतः शास्त्रारम्भप्रयत्नः । यस्मात्,</em></p>
<blockquote>
<p>योगीश्वरं याज्ञवल्क्यं संपूज्य मुनयो ऽब्रुवन् ।**</p>
</blockquote>
<blockquote>
<p>वर्णाश्रमेतरेषां नो ब्रूहि धर्मान् अशेषतः ॥ १।१ ॥**</p>
</blockquote>
<p>वेदार्थतत्त्वविदो ऽपि मुनयो यस्मात् संपूज्योपेत्यार्थितयाब्रुवन्, ततस् तदनुरोधाद् भगवतो ऽयं प्रयत्न इति मन्तव्यम् । युक्तं चैतत्, तादृशानाम् अध्याप्यत्वात् । तथा चाह मनुः ।</p>
<blockquote>
<p>आचार्यपुत्रः शुश्रूषुर् ज्ञानदो धार्मिकः शुचिः ।</p>
</blockquote>
<blockquote>
<p>शक्तो ऽर्थदो ऽर्थी स्वः साधुर् अध्याप्या दश धर्मतः ॥ इति । (म्ध् २।१०९)</p>
</blockquote>
<p>ते तु पुनः कस्माद् एव प्रयत्नेनाब्रुवन् । योगीश्वरं मन्यमाना याज्ञवल्क्यतयापि च महाभिजनत्वाद् अध्यापनार्हम् । तथा चापस्तम्बः: &ldquo;तस्माद् विद्याभिजनसमुदेतं संस्कर्तारम् ईप्सेत्&rdquo; इति (आप्ध् १।१।२) । युक्तं च गुणातिशयवति याज्ञवल्क्ये मुनीनां प्रश्नकरणम्, ज्ञातसतत्त्वानाम् अपि कदाचित् संशयोत्पत्तेः । तथा च व्यासः:</p>
<blockquote>
<p>ज्ञातवेदार्थतत्त्वेन धर्मान् अप्य् अनुतिष्ठता ।</p>
</blockquote>
<blockquote>
<p>असंशयाय कर्तव्यः कियांश् चिद् गुरुसंनिधिः ॥ इति ।</p>
</blockquote>
<p>अथ वा मन्दख्यातियुक्ता ज्ञानिनो ऽप्य् अतिविख्यातं कञ्चिच् छिष्यभावेनानुगम्यात्मानं प्रख्यापयितुं पृच्छन्त्य् एव । किन्निमित्ता वास्येयं योगीश्वरत्वख्यातिर् इति जिज्ञासवः । सर्वथा च प्रश्नोपपत्तेर् उपसन्नानां च नियोगतो ऽध्याप्यत्वाद् अनुपालम्भः । तथा चोक्तम्: &ldquo;उपसन्नाय तु निर्ब्रूयद्&rdquo; इति । किं पुनर् अब्रुवन् । <span style="text-decoration:underline;">उच्यते</span>: अर्थकामापवर्गास् तर्ह्य् अपृष्टत्वाच् छास्त्रस्याविषयाः । किं च एकत्वाद् धर्मस्य धर्मान् इति बहुवचनम् अयुक्तम् एव । न च धर्मभेदोपसंग्रहार्थं तद् इति युक्तम्, अशेषत इति पदान्तरानर्थक्यप्रसङ्गात् । <span style="text-decoration:underline;">नैष दोषः</span>, धर्मपदस्योपलक्षणार्थत्वेनोक्तत्वात् । न ह्य् अन्यथा योगीश्वरपदोपपत्तिः । <span style="text-decoration:underline;">अथ</span> स्तुथ्यर्थं तद् इत्य् उच्येत । <span style="text-decoration:underline;">तद् अप्य् असत्</span> । न हि कार्यान्वयिनः स्तुतिमात्रता युक्ता । <span style="text-decoration:underline;">अस्तु</span> नाम कार्यान्वयः । तथाप्य् उपलक्षणत्वं कथम् इति वक्तव्यम् । <span style="text-decoration:underline;">तद् उच्यते</span> । योगीश्वरं मन्यमाना धर्मं पृच्छन्तीत्य् असंबद्धम् इव स्यात् । यस्माद् योगिनो हि धर्मविदः । तेषाम् आचार्यत्वेनेश्वरो ब्रह्मवित्तमः । स च ब्रह्मैव प्रष्टव्यः, न धर्मम् । <span style="text-decoration:underline;">ननु</span> च धर्मज्ञो ऽपि परमार्थतो योगीश्वर एव । अर्थकामौ वा स किं न जानाति । <span style="text-decoration:underline;">न ब्रूमो</span> न जानातीति । धर्मज्ञविवक्षयात्र योगीश्वराभिधानम् । नैतद् युक्तम् । नोपक्रमस्य योगीश्वरपदं तदधीनात्मलाभोपसंहारस्थेन धर्मपदेन विरुध्यमानं विशेषे ऽवस्थापयितुं शक्यम् । न चैवं सति केवलापवर्गविषय एव प्रश्न इत्य् अवसेयं, सर्वज्ञत्वाद् योगीश्वरस्य, धर्मान् इति च बहुवचनोपपत्तेः । किं च केवलधर्मप्रश्ने ऽपवर्गमात्रप्रश्ने वा कृत्स्नं शास्त्रम् असमञ्जसं स्यात्, चतुर्णाम् वक्ष्यमाणत्वात् । भूयसां चैवम् अनुग्रहो भवति । मुख्याव् अपि च योगीश्वरधर्मशब्दाव् अन्योन्यापादितविरोधव्याहतसामर्थ्यौ दुर्बलाद् एव । महाविषयता चैवं शास्त्रस्येत्य् अलं प्रसङ्गेन ।</p>
<ul>
<li>तम् एवंविधं योगीश्वरं मन्यमाना याज्ञवल्क्यम् अब्रुवन् । यज्ञवल्क्यो ब्रह्मा इति पौराणिकाः । तदपत्यं याज्ञवल्क्यः । कथं कृत्वाब्रुवन् । संपूज्य । पूजा चात्रोपसदनादिलक्षणा विज्ञेया, सम् इत्य् उपसर्गस्य सम्यगर्थत्वात् । मुनयो वेदार्थत्वविदः । वर्णाश्रमेतरेषां नो ब्रूहि धर्मान् अशेषत इत्य् अब्रुवन्न् इति संबन्धः । वर्णा ब्राह्मणादयः । आश्रमा ब्रह्मचार्यादयः । वर्णेतरा अन्तरप्रभवा अनुलोमादयः । आश्रमेतराः पाषण्डादयः । तेषां वर्णाश्रमेतरेषाम् । समग्राभ्युदयात्मकाष्टवर्गप्रतिपादकं शास्त्रं नो ब्रूहीति श्लोकार्थः । धर्मादीनां वक्तुम् अशक्यत्वाद् एवम् अभिधीयते । ब्रूहीति चाध्येषणेयम्, आचार्यत्वाद् भगवतः । अशेषत इति । कार्त्स्न्येनेत्य् अर्थः । वेदाद् इति चाध्याहार्यम् । वेद एव वानन्यशेषत्वाद् अशेष इत्य् उच्यते । तस्माद् अशेषतो ऽनुग्रहार्थम् अस्माकं धर्मान् ब्रूहीति । अन्यः पाठः: &ldquo;वर्णानां साश्रमाणाम्&rdquo; इति । अत्रापि स एवार्थः । अन्तरजा अप्य् अनुलोमा वर्णा एव । यथाह मनुः ।</li>
</ul>
<blockquote>
<p>पुत्रा ये ऽनन्तरस्त्रीजाः क्रमेणोक्ता द्विजन्मनाम् ।</p>
</blockquote>
<blockquote>
<p>तान् अनन्तरनाम्नस् तु मातृदोषात् प्रचक्षते ॥ इति ।</p>
</blockquote>
<p>अनन्तरग्रहणं चैकान्तरद्व्यन्तरार्थम् अपि द्रष्टव्यम् । क्रमानन्तर्यवचनाच् च प्रतिलोमानाम् अवर्णत्वम् । तथा च गौतमः: &ldquo;प्रतिलोमात् तु धर्महीनः&rdquo; (ग्ध् ४।२५) इत्य् अवर्णविवक्षयैवाह । जातूकर्णश् चाह: &ldquo;प्रतिलोमास् त्व् अन्तावसायिनः&rdquo; इति । यत् तु किंचित् तद्गतधर्माभिधानं, तद् आनुषङ्गिकविषयम् । प्रयोजकविषयस् तु प्रश्नः । पाषण्डिनां त्व् आश्रमप्रतिपत्त्यर्थो धर्म इत्य् आश्रमशब्देन ग्रहणम् । एवं च पाठान्तराण्य् अपि व्याख्येयानि । यद् वा वर्णाश्रमेतरेषां न इति संबन्धः । वर्णाश्रमेतरा एव हि तावद् वयं, यावद् अनिर्णीतो धर्मः । तेनास्माकं निर्णयाय ब्रूहीति ॥ १ ॥</p>
<p><em>किम् अनभिगम्यैव मुनिभिर् योगीन्द्रः पृष्टः । नेत्य् उच्यते ।</em></p>
<blockquote>
<p>मिथिलास्थः स योगीन्द्रः सम्यग् ध्यात्वाब्रवीन् मुनीन् ।**</p>
</blockquote>
<blockquote>
<p>यस्मिन् देशे मृगः कृष्णस् तस्मिन् धर्मान् निबोधत ॥ १।२ ॥**</p>
</blockquote>
<p>न हि मिथिलास्थं योगीन्द्रम् अनभिगम्यैव मुनयः प्रष्टुं क्षमाः । मिथिलास्थत्ववचनाच् च योगीन्द्रस्य मुनीनां देशान्तरस्थत्वं सिद्धम् । अन्यथा विशेषणम् एव न स्यात् । युक्तश् चाभिगमैव श्रेयसि प्रश्नः । तथा च &ldquo;अभिगम्य महर्षयः&rdquo; (म्ध् १।१) इति मानवम् । जातूकर्णो ऽप्य् आह: &ldquo;नाकस्मात् समवाये गुरुं पृच्छेत्&rdquo; इति । अथ स तैः पृष्टः किम् कृतवान् । &ldquo;सम्यग् ध्यात्वाब्रवीन् मुनीन्&rdquo; । प्रश्नविशेषणं वा सम्यग् इति । ध्यात्वा निरूप्य मुनीनां योग्यतादिकम् । अन्ये &ldquo;क्षणं ध्यात्वा&rdquo; इति पठन्ति । तेषां कालविवक्षा । क्षणेनैवेयान् महागहनः शास्त्रार्थो ऽनुध्यातः । <span style="text-decoration:underline;">नूनम्</span> अयं योगीन्द्रः स्यात् । वैलक्षण्यप्रदर्शनार्थं वाचार्यस्य । अध्यापनप्रकारनियमो वा । किं पुनस् तद् अब्रवीत् । &ldquo;यस्मिन् देशे मृगः कृष्णस् तस्मिन् धर्मान् निबोधत&rdquo; इति । बहुवचनम् उक्तार्थम् । ये तु &ldquo;धर्मम्&rdquo; इति पठन्ति, तेषां मुख्यत्वं धर्मस्येत्य् अभिप्रायः । निबोधतेति शिष्यबुद्धिसमाधानार्थम् । प्रसक्तस्यापि धर्मस्य पुनर् वचनं कृष्णोपलक्षितदेशसंबन्धार्थम् । कथं योगीन्द्र एवैवं ब्रूयात् &ldquo;योगीश्वर याज्ञवल्क्य&rdquo;, &ldquo;मिथिलास्थः स योगीन्द्रः&rdquo; इति च । नाप्य् अन्यः कर्तेति शक्यं वक्तुम्, &ldquo;श्लोकत्रयम् अपि ह्य् अस्मात्&rdquo; (य्ध् ३।३३४) इति वक्ष्यमाणत्वाद् ग्रन्थकर्तापि भगवान् एवेति गम्यते । नैवान्यकृतत्वं धर्मशास्त्रस्येति ब्रूमः । किम् तु भगवतैव परोक्षीकृत्यात्मा निर्दिश्यते, स्वप्रशंसानिषेधात् । यदि हि &ldquo;मां योगीश्वरम्&rdquo; &ldquo;अहं योगिश्वरः&rdquo; इति ब्रूयात्, तदात्मस्तुतिर् आपद्येत । वक्तव्यं वैतद् आत्मप्रवृत्तिप्रयोजनकथनाय । अतो वाच्यत्वाद् आत्मस्तवकर्णायोगाच् च परोक्षतयाभिधानान् नायम् उपालम्भः । <span style="text-decoration:underline;">ननु</span> एतद् &ldquo;यस्मिन् देशे मृगः कृष्णः&rdquo; इति प्रधानं प्रयोगम् अनभिधायैव बाह्यतरदेशाभिधानम् अयुक्तम् । किं च ब्रह्मावर्तादेर् अङ्गत्वम् अप्य् अभिप्रेतम् । <span style="text-decoration:underline;">अथायम्</span> अभिप्रायः: अतः परम् अयज्ञियो देश इति । <span style="text-decoration:underline;">तद् अप्य् असत्</span> । &ldquo;सूर्यस्योदयनं पुरः&rdquo; (ब्ध् १।२।१२) इत्य् अनेन कृष्णरहितदेशानाम् अपि प्राशस्त्यदर्शनात् । <span style="text-decoration:underline;">मूर्ख साध्व् एतत्</span> । बहिरङ्गत्वे ऽपि देशस्याधिकाराश्रयत्वेन प्राधान्याद् वक्ष्यमाणाखिलार्थोपयोगित्वाच् च सर्वादाव् अद्भिधानम् । अन्यथा ह्य् एककर्मार्थतापि संनिधेर् आशङ्क्येत । न च नैयामिकः क्रमाद्र इति चाचार्याभिप्रायः । ब्रह्मावर्ताद्यनभिधानं तु विशिष्टफलत्वात् तेषाम् । न तु त एव धर्म्याः । अयं तु नित्यतया कर्मणाम् अङ्गम्, यज्ञियत्वेनैव धर्मनियमात् । तथा चाम्नायः: &ldquo;यज्ञो हि कृष्णः, स कृष्णमृगो भूत्वा पृथिवीम् अन्वचरत् । तम् अनु धर्मश् चचार&rdquo; इत्यादि । श्वेताश्वतराश् च: &ldquo;स कृष्णमृगो ऽभवत् । स कृष्णमृगो भूत्वा पृथिवीम् अन्वचरत् । तम् अनु धर्मश् चचार&rdquo; इत्यादि । न च तद्रहितानां धर्म्यत्वम् । एवं हि भाल्लविनां गाथा: &ldquo;यतः पश्चात् सिन्धुर् विहरणी सूर्यस्योदयं पुरः&rdquo; इति (च्ड़्। वध् १।१४–१५) । विच्छिद्यायुः पुंसां हरतीति विहरणो ऽस्तमयकालः । सो ऽस्मिन्न् इति वहरणी । सिन्धुः समुद्रः पर्वतो वा, उभयत्र स्यन्दनाविशेषात् । ऋज्व् अन्यत् । एवम् उदयास्तमयोपलक्षितायां पृथिव्यां यावत् कृष्णो विचरति, तावद् ब्रह्मवर्चसम् इति । तावद् एवेत्य् अर्थः । यावद् वेत्य् अपि पाठे वाशब्दो ऽवधारणार्थो न विकल्पार्थः । तथा च शङ्खः: &ldquo;देश आर्यो गुणवान् प्रागस्ताद् अर्वाग् उदयात्&rdquo; इत्य् आरभ्य &ldquo;पुण्यः कृष्णो वा यावद् विचरति, तावद् आचारः स्यात्&rdquo; इति । अयम् अपि वाशब्दो ऽवधारणार्थ एव । तथा चाह मनुः:</p>
<blockquote>
<p>स ज्ञेयो यज्ञियो देशो म्लेच्छदेशस् त्व् अतः परः । इति । (म्ध् २।२३)</p>
</blockquote>
<p>आम्नायश् च: &ldquo;तं देवाः समाजह्रुः । तं धर्मो ऽन्वागच्छत् । यज्ञं ह्य् अन्य् धर्मः&rdquo; इति श्वेताश्वररीयः कृष्णानुयायित्वं हिशब्देन धर्मस्यानुवदंस् तद्वान् एव देशो धर्म्य इति दर्शयति । अतः सूक्तम्: &ldquo;यस्मिन् देशे मृगः कृष्णः&rdquo; इति । उत्पद्यत इत् चाध्याहार्यं, श्रुतिस्मृत्यन्तरानुसारात् । ब्रह्मावर्तादेर् अपि धर्म(म्य)त्वं नित्यतया श्रुतिस्मृत्यनुसारात् कृष्णोपलक्षितत्वेनैव, तादात्म्येन तु फलविशेषहेतुत्वम् इत्य् अलं प्रसङ्गेन ॥ २ ॥</p>
<p><em>यद्य् अपि न मुनिभिर् वेदाद् एव धर्मान् ब्रूहीत्य् उक्तः, तथापि न मन्त्रब्राह्मणलक्षणाद् वेदाद् धर्मावगतिः, किं तर्हि ।</em></p>
<blockquote>
<p><strong>पुराणन्यायमीमांसाधर्मशास्त्राङ्गमिश्रिताः ।</strong></p>
</blockquote>
<blockquote>
<p>वेदाः स्थानानि विद्यानां धर्मस्य तु चतुर्दश ॥ १।३ ॥**</p>
</blockquote>
<p>पुराणादीनां धर्मोपयोगित्वं प्रसिद्धम् । न्यायमीमांसेति चैकं विद्यास्थानम् । पुराणम् इति चेतिहासपुराणयोर् ग्रहणम् । धर्मशाश्त्रं स्मृतिः । अङ्गानि षट् शीक्षादीनि । वेदाश् चत्वारः । एवं चतुर्दश । अन्ये तु न्यायम् आक्षपादादिकं वर्णयन्ति । तन्मतेनेतिहासपुराणयोर् ऐक्यम् । मिश्रणत्ववचनाच् च वेदोपकरणत्वेन पुराणादीनां वेदस्वातन्त्र्यम् अभिहितम् । विद्यानां धर्मस्येति द्वे षष्ठ्यौ विद्याशब्दस्य धर्मपर्यायान्वयकथनार्थे । चतुर्दशेति शाक्यादिग्रन्थव्यावृत्त्यर्थम् । तुशब्दो ऽवधारणार्थः । चतुर्दशैव, नाभ्यधिकानीत्य् अर्थः । <span style="text-decoration:underline;">ननु</span> एवं सत्य् अशेषस्मृत्यात्मकम् एकं धर्मशास्त्रम्, अन्यथा सङ्ख्यायोगात् । <span style="text-decoration:underline;">नैष दोषः</span>, प्रतिस्मरणावसायित्वे ऽपि धर्मशास्त्रस्य समुदायालम्बनत्वेनैकवचनोपपत्तेः, वनवत् ॥ ३ ॥</p>
<p><em>अभेद एव सिद्ध इति चेत्, नेत्य् आह ।</em></p>
<blockquote>
<p><strong>वक्तारो धर्मशास्त्राणां मनुर् विष्णुर् यमो ऽङ्गिराः ।</strong></p>
</blockquote>
<blockquote>
<p>वसिष्ठदक्षसंवर्तशातातपपराशराः ॥ १।४ ॥**</p>
</blockquote>
<blockquote>
<p>आपस्तम्बोशनोव्यासाः कात्यायनबृहस्पती ।**</p>
</blockquote>
<blockquote>
<p>गौतमः शङ्खलिखितौ हारीतो ऽत्रिर् अहं तथा ॥ १।५ ॥**</p>
</blockquote>
<p>वक्तार इति प्रमाणान्तरपूर्वकताभिप्रायम् । वेदाद् अवगम्य वक्तारो वयं, न स्वयं द्रष्टार इत्य् अर्थः । धर्मशास्त्राणाम् इति बहुवचनं भेदकथनार्थम् । &ldquo;मनुर् विष्णुर्&rdquo; इति ख्याततमैर् नामभिः सामर्थ्यकथनार्थम् । &ldquo;अहम्&rdquo; इत्य् अन्तत आत्मभिधानम् आचारपरिपालनार्थम् । &ldquo;तथा&rdquo; इति चानुक्तोपसंग्रहार्थम् । तथा च वृद्धयाज्ञवल्क्यो धर्मप्रवक्तॄन् उक्त्वाह ।</p>
<blockquote>
<p>भूयांसो धर्मवक्तार उत्पन्ना भाविनस् तथा ।</p>
</blockquote>
<blockquote>
<p>निधानं सर्वधर्माणां वेद एव हि शाश्वतः ॥ इति ।</p>
</blockquote>
<p>पुनश् चाह ।</p>
<blockquote>
<p>नारदः पुलहो गार्ग्यः पुलस्त्यः शौनकः क्रतुः ।</p>
</blockquote>
<blockquote>
<p>बौधायनो जातुकर्णो विश्वामित्रः पितामहः ॥ इति ।</p>
</blockquote>
<p>मननान् मनुः । विविधज्ञानेन स्नातः शुद्धो वेष्टितो वा विष्णुः । यमनाद् धर्मस्य प्रजानां वा यमः । इत्यादि सर्वत्र योज्यं स्तुत्यतिशयार्थम् ।</p>
<ul>
<li><span style="text-decoration:underline;">किं पुनर्</span> अस्याः स्मृतेर् मूलम् । न तावद् आम्नायो धर्मशास्त्रभेदप्रतिपादकः । न च तत्प्रभवो न्यायः । अपि तु श्रौतानां कृत्स्नोपसंहारात् तत्पूर्वकत्वाच् च तथैवात्रापि प्राप्नोति । कार्त्स्न्येन चैवं धर्मावगतिः, न ह्य् एकस्मृत्यध्ययने सकलधर्मावाप्तिर् यतः । भेदे च द्वयोर् अप्य् अध्ययनं न स्यात्, शाखान्तरवत् । इष्यते च तत्, &ldquo;स्मृतिद्रोणपाठकः&rdquo; इति वचनात् । <span style="text-decoration:underline;">नैतद् एवम्</span> । न हि परंपरापेक्षं मन्वादीनां धर्माभिधानम्, सर्वत्र कार्त्स्न्याभिधानात् । इतरथा हि क्वचिद् एव पदार्थाभिधानं स्यात्, अन्यत्र गुणविधयः । क्वचिच् च सापेक्षत्वं दृश्यते, वचनात् । तद् यथा:</li>
</ul>
<blockquote>
<p>आम्नायात् सम्यग् उद्धृत्य शङ्खश् च लिखितस् तथा । इति ।</p>
</blockquote>
<p>न चानुमेयेष्व् अर्थेष्व् ऐक्यं शक्यते वक्तुम्, लिङ्गानुसारेण लिङ्गिनो ऽपि भेदावगतेः । भिन्नानि चाष्टकादिलिङ्गानि प्रतिशाखं, तथैवोपलब्धेः । तथा च स्मरणं भेदेन । अन्यथा ह्य् एकरूप एव प्रयोगः स्मर्येत । यत् तु शाखान्तरवद् उपसहरणम् उक्तं, तच् छ्रौतकर्मणां प्रत्यक्षत्वेन प्रकरणाभेदाद् युक्तम् । इह तु प्रधाने भेदो ऽभिहितो लिङ्गभेदात् । अतो वैषम्यम् । यानि तु नामतो गुणविधानानि तान्य् अविशेषाद् अत्रापि समुच्चीयन्त एव । यथा शातातपः श्राद्धम् अनुक्त्वैव तद्गतान् गुणान् आह:</p>
<blockquote>
<p>विना यज्ञोपवीतेन गन्धर् यस् तु समालभेत् ।</p>
</blockquote>
<p>इत्यादि । सर्वार्थता च कथं स्याद् इति गुणार्थस्मृत्यारम्भः । यत् तु स्मृतिद्रोणाध्ययनं तन् नानात्वे ऽपि बह्वङ्गप्रयोगकरणे फलभूयस्त्वलाभार्थम् अधिकगुणोपसंहारार्थं च । द्रोणवचनात् तु नियमादृष्टं व्रताध्ययनवद् भूयस्त्वविवक्षया वा द्रोणशब्द इत्य् अवसेयम् । यत् तु &ldquo;नैकत्र कार्त्स्न्यं धर्मस्य&rdquo; इति, तद् वैतानिकानेककर्मकलापानभिधानात्~~ ~~कार्त्स्न्ये ऽपि नैव । अखिलपरोक्षार्थाश्रयित्वेन कार्त्स्न्यम् इति चेत्, तद् अपि कर्णवेधाद्यनुपसंहृतेर् असिद्धम् । आचारप्रामाण्याभिधानात् तदुपसंहृतम् इति चेत्, वेदो धर्ममूलम् इत्य् अनेनैव सिद्धत्वान् नमः शास्त्राय । धर्मप्रवक्तृसङ्ख्यानियमानवधारणाच् च सापेक्षत्वेन सर्वस्मिन् धर्मशास्त्रे समाप्तिः स्यात् । ततश् चाननुष्ठानम् । न च सङ्ख्यावधारणम् अस्ति, परिगणनस्य प्रदर्शनार्थत्वात्, हेत्वन्तरस्य चाभावाद् इत्य् एषा दिक् ।</p>
<ul>
<li><span style="text-decoration:underline;">ननु</span> च प्रयोगभेदे ऽपि गुणार्थस्मृत्यन्तरापेक्षाणां तदवस्थम् एवाननुष्ठानम् । <span style="text-decoration:underline;">मैवम्</span> । यदि परिपूर्णे ऽपि प्रयोगे ऽभ्युदयाय गुणान्तरोपसंहारः, नित्यवत् करणं त्व् अनुपसंहृतैर् अप्य् उपपन्नम् इत्य् अविरोधः । यद् वास्तु नियोगतस् तदुपसंहारः । सति तु ज्ञाने ज्ञातगुणान्तरत्यागे नैकस्मृत्यवगतप्रयोगानुष्ठानद् एव कृतकृत्यता । अवगतश् च प्रयोगो ऽनुष्ठेयः । गुणान्तराणि चान्वेष्याणि । उपलब्धगुणानुपसंहाराच् च प्रत्यवायः । सापेक्षत्वे तु स्मृतीनां प्राक् प्रयोगावधृतेर् अनुष्ठातुम् अशक्यत्वाद् अवधारणोपायासंभवाच् चाननुष्ठानम् इति वैषम्यम् । परिपूर्णे तु प्रयोगे नैमित्तिकाङ्गान्वयो ऽभिमतः । &ldquo;भिन्ने जुहोति&rdquo; इतिवत् । ज्ञानगतम् अपि च गुणानां नैमित्तिकत्वम् दृष्टम् । तद् यथा: वैश्वानरग्रहग्रहणे &ldquo;स यदि चरकेभ्यो वा पततो ऽनुब्रुवीत&rdquo; इति (श्ब् ४।२।४।१) । एवम् अत्रापि । यद्य् अप्रमाद्यद्भिर् अन्विष्यमाणं गुणान्तरम् उपलभ्येत, तत उपसंह्रियेत । अनुपलब्धौ त्व् अदोषः । यदा चान्विष्यमाणस्य यस्योपलब्धिः तदा तस्यानुपसंहारे प्रत्यवायाद् अव्याहतम् अनुष्ठानम् । यत्र त्व् अपरिपूऋणः प्रयोगः कर्तव्यतोपदेशमात्रं च यथोपनयनादिषु, तत्रानुमितैव स्मृत्यन्तरापेक्षा । यथा च मृद्भिर् इति मृदां बहुत्वे ऽवगते तिस्रः पञ्च वेति स्मृत्यन्तरात् । एवं सर्वत्रोन्नेयम् । स्मरणवैचित्र्यम् एवास्याः कल्पनायाः प्रमाणम् इति न हेत्वन्तरं मृग्यम् । प्रयोगैक्ये तूक्तानुपपत्तिः । अतः सूक्तं &ldquo;वक्तारो धर्मशास्त्राणाम्&rdquo; इति स्मृतिबहुत्वम् ॥ ४–५ ॥</li>
</ul>
<p><em>उक्तं धर्मादयः शास्त्रस्य विषया इति । तेषां तु लक्षणं वाच्यम् इत्य् अत आह ।</em></p>
<blockquote>
<p>देशे काल उपायेन द्रव्यं श्रद्धासमन्वितैः ।**</p>
</blockquote>
<blockquote>
<p>पात्रे प्रदीयते यत् तत् सकलं धर्मलक्षणम् ॥ १।६ ॥**</p>
</blockquote>
<p>देशः सामान्यविशेषात्मकत्वेन द्विविधः । सामान्यतः कृष्णोपलक्षितः । विशेषतः शुद्धादिकः । कालो ऽप्य् अहःपूर्वाह्णादिकः । उपायस् त्व् अङ्गकलापो दृष्टादृष्टार्थः । यथा: &ldquo;अभिगम्योपविश्य हिरण्यं दद्यात्&rdquo; इति । देशकालयोस् तूपायत्वे ऽप्य् अधिकारान्वयाद् भेदेनोपन्यासः । द्रव्यस्य च प्राधान्यात् । द्रव्यं शुक्लं हिरण्यम् इत्यादि । श्रद्धा प्रसिद्धैव । संशब्दः सम्यगर्थे । अन्वितैर् युक्तैर् इत्य् अर्थः । पात्रं जातिसंस्कारविद्यावृत्ततपोभिः संपन्नम् । एवं यद् दानं, सो ऽनवद्यः कृत्स्नो धर्म इति । दानशब्दश् चायं यागाद्यशेषविहितकृत्योपलक्षणार्थो द्रष्टव्यः । विपरीतश् चाधर्मः । यत् तु दानम् एवोदाहृतं, तत् सार्ववर्णिकाधिकारप्रतिपादनार्थम् । कुरुक्षेत्रग्रहोपरागादयस् तु काम्यनैमित्तिकतयावसेयाः । तथा च शङ्खः: &ldquo;तत्र धर्मलक्षणानि । देशः काल उपायो द्रव्यं श्रद्धा पात्रं त्याग इति समयः । तेषु धर्मोदयः साधारणः, अन्यथा विपरीतः&rdquo; इति । देशाद्यभावे &ldquo;विपरीतः&rdquo; इति वदन् नित्यानीमानीति दर्शयति । न च कुरुक्षेत्रादीनां नित्यत्वोपपत्तिः, अन्यत्र निवासाभावप्रसङ्गात् । न चैतद् युक्तम् । अतः सूक्तं काम्यनैमित्तिकत्वम् एवमादीनाम् इति ॥ ६ ॥</p>
<p><em><span style="text-decoration:underline;">ननु</span> इयं धर्मलक्षणावधृतिर् निर्मूलेव लक्ष्यते । <span style="text-decoration:underline;">आम्नायानभिज्ञ, मैवम्</span> ।</em></p>
<blockquote>
<p>वेदः स्मृतिः सदाचारः स्वस्य च प्रियम् आत्मनः ।**</p>
</blockquote>
<blockquote>
<p>सम्यक्सङ्कल्पजः कामो धर्ममूलम् इदं स्मृतम् ॥ १।७ ॥**</p>
</blockquote>
<p>यदि हि स्मृत्यादयो वेदानपेक्षा धर्ममूलम् इत्य् उच्येरन्, तदा निर्मूलता स्यात् । यदा त्व् एषाम् अपि वेदाविनिर्भागः, तदा निर्मूलवचनं प्रलापः । वेदपूर्वकतया चैषां प्रामाण्यम् । अतः सुष्ठूच्यते &ldquo;धर्ममूलम् इदं स्मृतम्&rdquo; इति । यथा चाह मनुः: &ldquo;स्मृतिशीले च तद्विदाम्&rdquo; इति । वेदस्मृती प्रसिद्धे । अकामात्मानो दम्भादिरहिता वेदार्थविदो ऽनुष्ठातरश् च सन्तः, तेषां यद् अदृष्टायाचरणं स सदाचारः । तथा च वसिष्ठः: &ldquo;शिष्टः पुनर् अकामात्मा, अगृह्यमाणकारणो धर्मः&rdquo; इति । अनुपनिबन्धनाच् च स्मृतितो ब्राह्मणपरिव्राजकवद् भेदेनोपन्यासः । अनुपनिबन्धं तु स्मृत्यन्तरार्थवत् । वेदाविरोध्य् असाहसं स्वस्यात्मनः प्रियं, यथावसीदति कुटुम्बे संन्यासः । विचिकित्साशङ्कया तु स्मृत्याचारयोर् भेदेनोपन्यासः । यथैतद् एवं तथा तदाश्रमनिरूपणे वक्ष्यामः । अनात्मद्रुहा प्रीत्युत्पादः सम्यक्सङ्कल्पजः कामः । यथा वैकल्पिकयोर् अन्यतरावधारणम् । इच्छया तु प्रवृत्तेः पौरुषेयाशङ्का मा भूद् इति भेदेनोपन्यासः । ऋज्व् अन्यत् ।</p>
<ul>
<li>प्रत्येकविशेषणं वा सम्यग् इति । वेदस्य सम्यक्त्वं वाक्यविवेकावधृतिः, तन्मूलत्वनियमोपरस्मृतेः । यद् वा स्वस्य चेति कुलधर्मः पित्राद्याचारो ऽभिप्रेतः । सताम् अ(दृ?रि)ष्ठाय चेत्य् अत्रापि योज्यम् । तथा चाहुः ।</li>
</ul>
<blockquote>
<p>येनास्य पितरो याता येन याताः पितामहाः ।</p>
</blockquote>
<blockquote>
<p>तेन यायात् सतां मार्गं तेन गच्छन् न रिष्यति ॥ इति । (म्ध् ४।१७८)</p>
</blockquote>
<p>प्रियं त्व् आत्मन आत्मतुष्टिः । तद् अपि धर्ममूलम् । किं पुनर् आत्मनः प्रियं, सम्यक्सङ्कल्पजः कामः । कस्यचित् त्व् आप्ताभिहितमात्रेण तत्वावधृतिः स्याद्, अन्यस्य मूलप्रमाणप्रतिपत्त्या । यावद् अस्य निर्विचिकित्सं सम्यक्सङ्कल्पजः कामः स्यात्, तदा तस्यात्मनः प्रियं धर्ममूलतयावसेयम् । विचित्रधियाम् अपि पुंसां सम्यक्सङ्कल्पजत्वेनेच्छानियमाद् अनवद्यम् । समानम् अन्यत् ।</p>
<ul>
<li>
<p>अथ वा स्वस्य च प्रियम् आत्मन इत्य् अपवर्गलक्षणम् । सम्यगित्याद्य् अर्थकामयोः । धर्मस्य तूक्तम् । तद् एतत् सर्वं स्मृतिशास्त्रेण प्रतिपाद्यते । तच् च वेदमूलत्वाद् वेद एवेत्य् अभिप्रेत्योच्यते: &ldquo;धर्ममूलम् इदं स्मृतम्&rdquo; इति । न्यायमूलत्वाच् च श्लोकस्यानेकार्थत्वम् अदोषः ।</p>
</li>
<li>
<p><span style="text-decoration:underline;">कुतः</span> पुनर् इदम् आम्नायमूलत्वं स्मृतेर् अवगमितम् । न तावत् सर्वस्मृतीनां मूलभूतवेदवाक्योपलब्धिः । कतिपयवाक्यदर्शनं त्व् असदागमेष्व् अप्य् अविशिष्टम् । न च वेदः स्वयं मूलताम् अलं प्रतिपादयितुम् । अनुमानादेस् त्व् असामर्थ्यम् अतिप्रसिद्धम् । विपर्यये वा तत्प्रवृत्तिः, सर्वात्मकवेदमूलत्वानुपपत्तेः । न तावद् विधिरूपः, अदर्शनात् स्मृत्यानर्थक्याच् च । तथा हि ।</p>
</li>
</ul>
<blockquote>
<p>प्रत्यक्षे विधिरूपे च वेदे सति मुधा स्मृतिः ।</p>
</blockquote>
<blockquote>
<p>कल्पकारास् तदा कुर्युर् लघुतायै प्रकल्पनम् ॥</p>
</blockquote>
<blockquote>
<p>वाक्यानां विप्रकीर्णानां स्मृतिः संग्रहणाय चेत् ।</p>
</blockquote>
<blockquote>
<p>तद् असत् स्मार्तता मा भूत् ताद्रूप्याज् ज्योतिषो ऽपि हि ॥</p>
</blockquote>
<blockquote>
<p>संहाराद् एकशाखात्वे ऽप्य् आदिमध्यान्तवर्तिनाम् ।</p>
</blockquote>
<blockquote>
<p>शाखान्तरगतानां च समाहारः प्रवर्ग्यवत् ॥</p>
</blockquote>
<blockquote>
<p>मैवं न ज्योतिषा तुल्यं विप्रकीर्णत्वम् अत्र नः ।</p>
</blockquote>
<blockquote>
<p>इतिकर्तव्यता तद्वत् कॢप्ता न ह्य् अस्ति संनिधौ ॥</p>
</blockquote>
<blockquote>
<p>एकैकशः प्रकीर्णाङ्गप्रधानैकध्यसंहृतेः ।</p>
</blockquote>
<blockquote>
<p>ज्योतिष्टोमादितुल्यत्वं स्मृतीनाम् अतिदुर्भणम् ॥</p>
</blockquote>
<blockquote>
<p>शाखानां विप्रकीर्णत्वात् पुरुषाणां प्रमादतः ।</p>
</blockquote>
<blockquote>
<p>नानाप्रकरणस्थत्वात् स्मृतिमूलं न गृह्यते ॥</p>
</blockquote>
<blockquote>
<p>कार्यो ऽतश् चोपसंहारः पुरुषानुग्रहात्मकः ।</p>
</blockquote>
<blockquote>
<p>तद् वेदादृश्यमानत्वं न दोषायात्र जायते ॥</p>
</blockquote>
<blockquote>
<p>स्मृतिमूला हि विधयः सन्ति वेदे सहस्रशः ।</p>
</blockquote>
<blockquote>
<p>संप्रदायविनाशात् तु भीतैः साक्षाद् असंहृतिः ॥</p>
</blockquote>
<blockquote>
<p>उत्क्रष्टव्यस् तु ख्यातो ऽयं मलवद्वाससा सह ।</p>
</blockquote>
<blockquote>
<p>न संवसेद् इति विधिः स्मृतिमूलत्वसंमतः ॥</p>
</blockquote>
<blockquote>
<p>आत्रेय्या योषितैनस्वी भवेद् घातयितेत्य् अपि ।</p>
</blockquote>
<blockquote>
<p>वृत्तं तस्माद् अनिन्द्यस्य नापक्रामेद् इतीति च ॥</p>
</blockquote>
<blockquote>
<p>अनारभ्य च सौवर्णं हिरण्यं भार्यम् इत्य् अयम् ।</p>
</blockquote>
<blockquote>
<p>रूपसंपत्तये चैवं भवितव्यं सुवाससा ॥</p>
</blockquote>
<blockquote>
<p>नन्व् एवं भिन्नरूपत्वं स्मृतीनां नोपपद्यते ।</p>
</blockquote>
<blockquote>
<p>उपसंहरणीयानाम् ऐक्यात् कृच्छ्रादिकर्मणाम् ॥</p>
</blockquote>
<blockquote>
<p>नैतद् अस्त्य् एव भिन्नत्वं प्रत्यक्षाध्ययने ऽपि हि ।</p>
</blockquote>
<blockquote>
<p>कर्मणां भेदकैः सङ्ख्यागुणप्रकरणान्तरैः ॥</p>
</blockquote>
<blockquote>
<p>भिन्नत्वाच् च प्रधानानाम् अङ्गभेदस् तदाश्रयः ।</p>
</blockquote>
<blockquote>
<p>भिन्नाश् चातो ऽदृष्टकादीनां प्रयोगाः स्मार्तकर्मणाम् ॥</p>
</blockquote>
<blockquote>
<p>उद्दिश्यैक्यं प्रधानं च विशिष्टगुणलक्षितम् ।</p>
</blockquote>
<blockquote>
<p>अङ्गं विधीयमानं हि न सर्वार्थं प्रसज्यते ॥</p>
</blockquote>
<blockquote>
<p>साधारणं हि नामैकं भविष्यत्य् अक्षशब्दवत् ।</p>
</blockquote>
<blockquote>
<p>स्मृतीनां भिन्नरूपत्वम् अतो भिन्नार्थसंग्रहात् ॥</p>
</blockquote>
<blockquote>
<p>एकैकं चाष्टकाकर्म कृत्वैव कृतिनो नराः ।</p>
</blockquote>
<blockquote>
<p>फलसाम्याद् भवन्त्य् अस्मान् नैककर्त्राखिलग्रहः ॥</p>
</blockquote>
<blockquote>
<p>सर्वेषां ये नृणां धर्माः सर्वैस् ते तूपसंहृताः ।</p>
</blockquote>
<blockquote>
<p>मन्वादिभिर् यमाः प्रायो नियमाश् चाविशेषतः ॥</p>
</blockquote>
<blockquote>
<p>एवं च विप्रकीर्णैकशाखाशाखान्तराश्रयम् ।</p>
</blockquote>
<blockquote>
<p>दृश्यमानं स्मृतेर् मूलम् अपहातुं न शक्यते ॥</p>
</blockquote>
<blockquote>
<p>सम्यगालोचितं नैतद् आचार्येणेव लक्ष्यते ।</p>
</blockquote>
<blockquote>
<p>प्रकीर्णविधिवाक्यानां मूलत्वानुपपत्तितः ॥</p>
</blockquote>
<blockquote>
<p>जीवतः कामिनो वा स्याद् अधिकारो ऽष्टकादिषु ।</p>
</blockquote>
<blockquote>
<p>जीवतश् चेत् ततः सर्वं कर्तव्यं सर्वकर्तृभिः ॥</p>
</blockquote>
<blockquote>
<p>कर्तव्यत्वाविशेषात् स्युः कृतार्था नैककर्मणा ।</p>
</blockquote>
<blockquote>
<p>अकृत्वेष्टिं हि तुल्यत्वात् कृतिनो नाग्निहोत्रिणः ॥</p>
</blockquote>
<blockquote>
<p>तथास्त्व् इति यदि ब्रूयाद् अताद्रूप्योपसंहृतेः ।</p>
</blockquote>
<blockquote>
<p>मानवाद्यप्रमाणत्वम् अनुष्ठानं च दुर्लभम् ॥</p>
</blockquote>
<blockquote>
<p>स्मर्तॄणां जायते दोषो नन्व् अकर्तव्यसंग्रहात् ।</p>
</blockquote>
<blockquote>
<p>न पुनर् निखिलत्वेन कर्तव्यानुपसंहृतौ ॥</p>
</blockquote>
<blockquote>
<p>अन्योन्यनिरपेक्षत्वं स्मृतीनां यच् च वर्णितम् ।</p>
</blockquote>
<blockquote>
<p>एकक्रियाप्रयोगे हि तज् ज्ञेयं नाखिलग्रहे ॥</p>
</blockquote>
<blockquote>
<p>मैवम् एकप्रयोगे ऽपि न वेदोक्तो ऽखिलग्रहः ।</p>
</blockquote>
<blockquote>
<p>अनुष्ठानविरोधस् तु तुल्यो भेदे ऽपि कर्मणाम् ॥</p>
</blockquote>
<blockquote>
<p>कर्तुर् एकस्य यत् कार्यं नियोगेनैककालिकम् ।</p>
</blockquote>
<blockquote>
<p>तत् स्मार्थं नैरपेक्ष्यार्थम् एकैकत्राखिलात्मनाम् ॥</p>
</blockquote>
<blockquote>
<p>सर्वं चैतत् प्रपञ्चेन वक्ष्यामः श्राद्धसंग्रहे ।</p>
</blockquote>
<blockquote>
<p>यथास्मृत्यप्रमाणत्वम् उक्तरूपानुपग्रहे ॥</p>
</blockquote>
<blockquote>
<p>कालैक्येन विरुद्धत्वाद् अथैककरणं मतम् ।</p>
</blockquote>
<blockquote>
<p>तथापि यावतां शक्तिः कृतिर् भवति तावताम् ॥</p>
</blockquote>
<blockquote>
<p>पूर्वाह्णानुपसंहाराद् अक्रिया चेद् गुणत्वतः ।</p>
</blockquote>
<blockquote>
<p>प्रधानबाधनात् तस्य न युक्तेर् उपसंहृतिः ॥</p>
</blockquote>
<blockquote>
<p>संस्कारत्वाद् अथैकेन न कुर्युः संस्कृताः परम् ।</p>
</blockquote>
<blockquote>
<p>संस्कारत्वं तथा वाच्यं सर्वस्मृत्युक्तकर्मणाम् ॥</p>
</blockquote>
<blockquote>
<p>कृत्वैकां चाष्टकां कुर्युर् नैकगृह्योदिताम् अपि ।</p>
</blockquote>
<blockquote>
<p>कामिनाम् अधिकारे तु याथाकाम्याद् अनित्यता ॥</p>
</blockquote>
<blockquote>
<p>नित्यवत् स्मरणं तत्र स्मर्तॄणां स्याद् अमूलकम् ।</p>
</blockquote>
<blockquote>
<p>न चान्यथाधिकारो ऽस्ति तस्माद् इयम् अकल्पना ॥</p>
</blockquote>
<p>किं च ।</p>
<blockquote>
<p>एकैकशः प्रकीर्णाङ्गप्रधानैकध्यसंहृतौ ।</p>
</blockquote>
<blockquote>
<p>स्मार्तत्वं वैकृतानां स्यात् पौष्णचर्वादिकर्मणाम् (?) ॥</p>
</blockquote>
<blockquote>
<p>कॢप्तोपकारसंबन्धात् तत्र चेद् अप्रकीर्णता ।</p>
</blockquote>
<blockquote>
<p>पौर्णमासविकारत्वात् तद्वत् स्याद् अष्टकाद्य् अपि ॥</p>
</blockquote>
<blockquote>
<p>न चास्ति पठ्यमानत्वे स्मार्तानाम् अविकारता ।</p>
</blockquote>
<blockquote>
<p>दर्विहोमेष्व् अपूर्वत्वम् उक्तं सादृश्यहानतः ॥</p>
</blockquote>
<blockquote>
<p>अन्वारुह्योक्तम् एतच् च विधिवाक्यप्रकीर्णताम् ।</p>
</blockquote>
<blockquote>
<p>शाखासहस्रमध्ये ऽपि न त्व् एका पठ्यते ऽष्टका ॥</p>
</blockquote>
<blockquote>
<p>प्रकीर्णा ये तु दृश्यन्ते नृधर्मा विधयः क्वचित् ।</p>
</blockquote>
<blockquote>
<p>नियमानां यमानां च ते स्युर् मूलं न कर्मणाम् ॥</p>
</blockquote>
<blockquote>
<p>प्रत्यक्षं पठ्यमानानां प्रकीर्णत्वाद् धि कर्मणाम् ।</p>
</blockquote>
<blockquote>
<p>कल्पकाराश् च निन्द्याः स्युर् असामर्थ्याद् अकल्पने ॥</p>
</blockquote>
<blockquote>
<p>मन्त्रार्थवादमूलत्वं स्मर्तारः कीर्तयन्ति यत् ।</p>
</blockquote>
<blockquote>
<p>तच् चासत् स्याद् वसिष्ठादौ कथं लाङ्गलम् उद्वपेत् ॥</p>
</blockquote>
<blockquote>
<p>व्याख्यानतः शुनःशेफ इत्य् उक्तेश् चार्थवादजाः ।</p>
</blockquote>
<blockquote>
<p>श्रुत्या सह विरोधे च विकल्पो विधितुल्यतः ॥</p>
</blockquote>
<blockquote>
<p>तत्र शङ्खवचो दुस्स्थं तयोश् च ज्यायसी श्रुतिः ।</p>
</blockquote>
<blockquote>
<p>द्वितीयस् तदनुव्याख्या स्मार्तो बौधायनस्य च ॥</p>
</blockquote>
<blockquote>
<p>अनयायं दिशा पक्षः प्रपद्यैव विवेकतः ।</p>
</blockquote>
<blockquote>
<p>सर्वथा परिशोध्यस् तु स्मृत्यप्रामाण्यवादिभिः ॥</p>
</blockquote>
<p>एवं तावद् विप्रकीर्णविधिमूलत्वम् अनुपपन्नम् । मन्त्रार्थवादयोस् त्व् अन्यपरतयैवामूलत्वम् । किं च मन्त्रः प्रकरणे वा स्याद् अप्रकरणे वा । प्राकरणिकस् तावत् परार्थ एव । इतरो ऽप्य् उपादानशून्यलिङ्गविनियोजकत्वानभ्युपगमाद् अमूलम् । स्वाध्यायाध्ययनविधेर् अपि जपयज्ञाद्युपयोगित्वेन नैराकङ्क्ष्याद् औदासीन्यम् । अर्थवादास् तु ये ऽनारभ्य पठ्यन्ते, तेषां प्राग् विधिकल्पनाद् अपर्यवसनात्, कल्पिते च तादर्थ्याद् अकारणत्वम् । अथ मन्त्रार्थवादान्वितपदार्थसत्यतोपपादनार्थं तदनुसारिकाल्पनिकविध्यन्तरमूलतोच्येत, यथा &ldquo;प्र ते यक्षि&rdquo; (र्व् १०।४।१) इत्य् अग्न्यभिधानपरे मन्त्रे &ldquo;धन्वन्न् इव प्रपा असि&rdquo; (र्व् १०।४।१) इत्य् एतद् दृष्टान्तपदं लोकप्रसिद्ध्यानुपपद्यमानं स्वसिद्ध्यर्थं विध्यन्तरं प्रपा कर्तव्येति कल्पयति, तथार्थवादे ऽप्य् अश्वानुगतौ रासभस्य &ldquo;तस्माच् छ्रेयांसं यन्तं पापीयान् पश्चाद् अन्वेति&rdquo; (त्स् ५।१।२।३) इति हेत्वभिधानात् तत्सिद्ध्यै श्रेयान् अनुगन्तव्य इत्याद्यनुमितविध्यर्थमूलतोच्येत । तद् अप्य् असारम् । भ्रान्तिजनितो ऽपि व्यवहारः पदार्थालम्बनहेतुतां प्रतिपद्यते । भ्रान्तिः किम् इति चेद्, अस्माद् एव वाक्यार्थविपर्ययात् । सत्यतया वा सालम्बनत्वे को विरोधः । विज्ञानघन इत्यादेर् अपि सत्यता वचनीया । ततश् च नैरात्म्यापत्तेश् चोदनाव्यवहारो दुःश्लिष्टः स्यात् । तथास्त्व् इति चेत्, कः खल्व् अकल्पनयैवोपपद्यमानप्रामाण्यं वेदं कल्पनाम् आरोप्याप्रमाणी कुर्यात् । यथा च कुदृष्टीनां भ्रान्तिजनितानाम् एव प्रतिषेध्यत्वेन पदार्थालम्बनत्वं, तथैतेषाम् अपीत्य् अदोषः । कल्पनायाम् अपि फलवत्प्रयोगवचनान्तर्गतेस् तादर्थ्याद् अपुरुषार्थत्वेन स्मृत्यविषयताप्रसङ्गः । नाम्नां तु गुणफलान्वयमात्रोपयोगित्वाद् दूरापेतं मूलत्वम् ।</p>
<ul>
<li>
<p>एतेनोत्सन्नशाखामूलत्वं व्याख्यातम् । उत्सन्ना अपि ह्य् एवंरूपा एवेति । किं च, उत्सादो ऽपि प्रमाणशून्यः कल्पनीयः स्यात् । न हि शाखोत्सादः सम्भवति, एवंरूपशाखान्तरानुपलब्धेः । चतुर्णाम् अपि वेदानां काश्चिच् छाखाः पठ्यन्ते । न चैकस्याम् अपि स्मृत्यभिहितधर्मसादृश्योपलब्धिर् अस्ति । न चात्यन्तविलक्षणत्वेन शाखान्तरत्वोपपत्तिः । न हि मैत्रायणी शाखा काठकस्यात्यन्तविलक्षणा । शाखैकदेशमूलत्वे वा महत्य् अदृष्टकल्पना स्यात् । उत्सन्नवेदमूलत्वं तु वेदचतुष्टयप्रसिद्धेर् नातीव पेशलम् । प्राक् चोत्सादात् स्मृत्यभावप्रसङ्गः । उत्सादाशङ्कया वा स्मरणे ऽग्निहोत्रादीनाम् अपि स्मार्तत्वं स्यात् । अतो ऽयम् असारः पक्षः ।</p>
</li>
<li>
<p>ये तु वेदवत् स्मृतीनाम् अपि नित्यतया प्रामाण्यं मन्यन्ते प्रवचननिमित्ता मन्वादिसमाख्येति वदन्तः, ते खलु मौनभाजो दुर्निवाराः । अबाधकत्वे ऽपि हि पुरुषाप्रणीतेर् वेदः प्रमाणम् । सर्वलोकबाह्या चात्र तदप्रणीतिः । दुर्निवारं चासदागमात् ताद्रूप्यम् एवं सति स्यात् । तथास्त्व् इति चेत् । अलं स्मृतिशास्त्रेण । इदानीम् अदृष्टमात्रेणोपरतकर्तृकाणां कूपारामादीनाम् अपि तदकर्तृत्वप्रसङ्गः । मन्वादीनां च &ldquo;स सर्वो ऽभिहितो वेदे&rdquo; इत्याद्यभिधानं मृषेत्य् आपद्येत । तद्यशःप्रोत्सारणेन वा कथंचित् क्लिष्टकल्पनयार्थवादत्वं योजनीयम् । कठादिचरणानि च तां तां शाखां बिभ्रति । न च मानवादिचरणोपलब्धिर् अस्ति । न च छान्दोग्यब्राह्मणवत् त एव शाखिनो धारका इति शक्यं वक्तुम् । अन्यतमवेदशाखानन्तर्गतत्वात् । यद् अपि शाखिनां धारणम् उपलभ्यते, तद् अपि स्मृतित्वेनावेदतया, अङ्गवत् । व्रताध्ययनानादरश् चैवम् उपपद्यते । ताश् च स्मृतयो (अ?)नित्या इति वाच्यम् । यदि तावत् कतिपयमन्वादिप्रणीता एवेत्य् उच्येत, नारदादेर् अप्रामाण्यप्रसङ्गः । तथास्त्व् इति चेद्, विशेषहेतुर् वाच्यः । इदानीं प्रणीतबौधायनादिस्मृतेश् च मन्वादिवद् आदरो न स्यात् । यत् त्व् अप्रयत्नपूर्वकं सर्वा ब्रह्मणो मुखान् निस्सृता इति तच् छाक्यमुनिदेशनेवातिस्थूलम् । अपि च नित्यत्वे स्मृतीनाम् अध्ययनविध्यभावात् संप्रदायविच्छित्तिः स्यात् । <span style="text-decoration:underline;">ननु</span> अस्ति,</p>
</li>
</ul>
<blockquote>
<p>विदुषा ब्राह्मणेनेदम् अध्येतव्यं प्रयत्नतः । इति । (म्ध् १।१०३)</p>
</blockquote>
<p>न तेनाखिलस्मृत्यध्ययनविधानम्, इदम् इति च प्रकृतपरत्वात् । प्रकृते च विरोधाद् असमर्थत्वम् । यदि चाध्येतव्यम् इत्य् अस्य विधेर् अर्थावगम्यतोच्येत तदानुपनीतस्य शूद्रसमत्वाद् वेदार्थत्वेन चोपनीतस्य तदध्ययनात् संध्योपासनादिकतिपयार्थशिक्षणवचनाच् च स्मृत्यनध्ययनम् । अधीतवेदस्य च गुरुकुलनिवर्तनम् इत्यादि प्रपञ्चनीयम् । पाठमात्रपर्यवसायित्वे त्व् अस्याप्य् अदृष्टार्थत्वात् स्मृतिसंप्रदायो दुर्घटः स्यात् । वेदमूलत्वे तु स्वाध्यायाध्ययनविधिविजृम्भणात् कथंचिद् उपपद्येतापि । तद् एव दुरुपपादम् इत्य् उक्तं पुरस्तात् । नैवं त्रुटितविकल्पजालेन परावृत्तिचतुरप्रज्ञासहाया गृह्यन्ते । को वा वेदमूलतया स्मृतीनां प्रामाण्यं ब्रूयात् । संप्रदायाविच्छेदाद् वेदवत् स्मृतयो ऽपि स्वतन्त्रा यतः । न च पूर्वाभिहितदोषप्रपञ्चनम् । ग्रन्थनित्यत्वानभ्युपगमात् । ग्रन्थेन च नातीव प्रयोजनं, स्मार्तक्रियानुष्ठानरहितकालाभावात् । यथैव हि कृष्यादयो विशिष्टफलोपायान्वितत्वेन लोकत उपलभ्यन्ते, तथाष्टकादयो ऽपि यतः । इयांस् तु विशेषः: संनिकृष्टफलाः कृष्यादयः । अनियतफलाश् चाष्टकादयः । न चैतावता लौकिकत्वं शक्यं वक्तुम् । अस्माद् एव विवेकावधारणात् । प्रमाणान्तरतः स विवेको भ्रान्त्यापीति चेत्, न । प्रमाणान्तरस्य निराकृतत्वाद् दृढत्वावगतेश् चाभ्रान्तिः । भ्रान्तिकल्पने चावेद एव वेदतया गृहीत इत्य् अप्य् आशङ्क्येत । यथैव वेदो ऽयम् इति बुद्धिर् लौकिकत्वे ऽपि वाचकत्वस्मरणान् न भ्रान्तिर् इत्य् उच्यते तथाष्टकाद्युपायफले स्वरूपनियमो ऽपीत्य् अवगन्तव्यम् । न च परोक्षत्वात् फलसाधनशक्तेर् अलौकिकत्वाभिधानं, शब्दशक्तिवत् । प्रतिपत्त्यन्यथानुपपत्त्या सेति चेत्, तद् अत्रापि समानं दृढत्वात् प्रत्ययस्य । यथैव हि शब्दाः प्रत्यायकत्वेन शक्तिकल्पनानिमित्तं, तथा निरूढप्रतिपत्तिहेतवो ऽर्था अपीत्य् अदोषः । कस्य वात्र परोक्षता । अष्टकादयस् तावत् पुरुषान्तरैर् अनुष्ठीयमानाः प्रत्यक्षत्वेनाशेषाङ्गा उपलभ्यन्ते । तत्र च वेदशब्दवद् अष्टकादिशब्दव्युत्पत्तिः । विशिष्टकार्यनिमित्तं च तदनुष्ठानम् इति स्वरूपवद् अनुष्ठातृभ्य एवावगम्यते । तत्प्रसिद्ध्यनुपपत्तिकल्पिते च संबन्धिनि बोधकशक्तिवत् प्रवृत्तेर् अव्याघातः । तस्मात् स्वातन्त्र्यं स्मृतीनाम् इत्य् उक्तम् । तथा चाह ।</p>
<blockquote>
<p>अग्रन्थकानां अर्थानां चकारोपनिबन्धनम् ।[^१] इति ।</p>
</blockquote>
<p>आम्नायश् च: &ldquo;यद्य् उक्तो भूर्&rdquo; इत्याद्युपक्रम्य, &ldquo;यजुष्टस् सामतः&rdquo; इत्य् उक्त्वा, &ldquo;यद्य् अविज्ञातम्&rdquo; इत्य्[^२] आह । स्मार्तं चाविज्ञातम् इति संप्रदायः । तच् च वेदमूलत्वे सत्य् अनुपपन्नम्, सर्वथाविज्ञानासम्भवात् । न हि विद्यमानमूलं निरूप्यमाणे ऽविज्ञातम् इति शक्यं वक्तुम् । पुरुषान्तरापेक्षया त्व् अविज्ञाने ऽतिप्रसङ्गः । स्वातन्त्र्यपक्षे त्व् अविरोधः ।</p>
<ul>
<li>
<p>साहसिक, मैवम् । राजन्वान् जनपदः । न खलु सद्भिः परिगृहीता नार्यः स्वतन्त्रा भवन्ति । न हि लौकिकम् अनुष्ठानं प्रमाणरहितं स्मृत्यर्थसतत्त्वायालं भवितुम् अर्हति । मा भूच् चैत्यवन्दनादिक्रियास्व् अपि तथात्वम् । अवेदविदां तदनुष्ठानाद् वैषम्यम् इति चेत्, किं वा स्वातन्त्र्यवादिनां वेदविद्भिः प्रयोजनम् । न खलु वेदो वेदवित्परिग्रहात् प्रमाणम् । नापि लोकनिबन्धनाः कृष्यादयो वेदविदपेक्षाः । सांदृष्टिकफलास् त इति चेत्, अन्यथा वा कथं लोकनिबन्धनत्वम् । न ह्य् असांदृष्टिकम् अर्थम् आगमानपेक्षो लोकः प्रतिपत्तुं क्षमः । अथ वाचकशब्दवल् लोकव्यवहाराधीनतोच्येत, तद् असत् । तत्रार्थप्रत्ययानुपपत्तिः कल्पनामूलम् । इह तु किं नोपपद्यते । व्यवहारस्य चैत्यवन्दनादिष्व् अपि दर्शनात् । न चाभियुक्तमन्वादिस्मरणाद् विशेषोपपत्तिः, व्यवहारमूलत्वे ऽसदागमैर् अविशेषात् । <span style="text-decoration:underline;">ननु</span> च वेदस् तावत् प्रमाणम् इत्य् उक्तम् । तद्विहितदर्शपूर्णमासाद्यनुष्ठातारश् च धर्मं प्रत्य् अभियुक्ताः । ते चाष्टकादिनाम् अनुष्ठातारः । तेनेतरव्यवहाराद् वैषम्यम् । <span style="text-decoration:underline;">मैवम्</span>, विपर्ययेण सुतराम् अस्योपपत्तेः । वेदविदां हि तेनैव निराकाङ्क्षत्वान् न व्यावहारिकधर्मादरः । परित्यक्तवेदमूलव्यवहाराणां त्व् अनन्यगतिकत्वाद् व्यवहारे सुलग्नता । अस्तु, तेषाम् अपि कार्यतेति चेत्, सुश्लिष्टम् एवं सति प्रामाण्यम् ।</p>
</li>
<li>
<p>एवं तर्हि चोदनार्थानुष्ठातृव्यवहारसामान्याद् एव तत्प्रवृत्तिसमर्थं कारणम् अनुमीयताम् । <span style="text-decoration:underline;">ननु</span> तद् एव नास्तीत्य् उक्तम् । अत एवानुमीयते । किम् असद् अप्य् अनुमीयते । न ह्य् अनुमापकलिङ्गसंभवे सत्य् असद् इति शक्यं वक्तुम् । किं पुनस् तल्लिङ्गम् । त्रैवर्णिकानाम् असांदृष्टिको व्यवहारश् चोदनामूलो दृष्टः । तथाविधश् चायम् । तस्माद् अत्राप्य् अस्ति चोदना मूलभूतेति । नापि तद्वद् उपलब्धिप्रसङ्ग इत्य् एवं विशेषणविरुद्धत्वम्, अदर्शनस्याबाधकत्वात् । इतरव्यवहारे तु व्याप्त्यभावाद् वैषम्यम् । किम् अनुपलभ्यमानैव चोदना व्यवहारं प्रवर्तयति । किम् अनयानुपयुज्यमानविचारणया, सर्वथा प्रवर्तयति । न चानुपलब्धिः सामान्यतो विशेषतश् चानुमानात् । नियतकारणानि हि कार्याणि तथैव स्वकारणान्य् अप्य् अवगमयन्ति । एवं च विध्यर्थानुष्ठानम् उपपद्यते । स्वातन्त्र्ये तु क्रियानुष्ठानम् । तत्र च फलाभावप्रसङ्गो ऽनन्तरोत्पादनानन्वयफलानाम् । न च संस्कारोत्पत्तिद्वारेण कालान्तरे फलोत्पादकत्वम् इति शक्यं वक्तुम्, लौकिकाभिधानव्याघातात्, कल्पनाहेत्वभावाच् च । अतो ऽयम् एव पक्ष श्रेयान् । दर्शनानि चात्राप्य् उपपद्यन्त एव ।</p>
</li>
<li>
<p>नायं पक्षो निर्वहणीयः । न खलु प्रमेयगम्यानि प्रमाणानि भवन्ति । अनुष्ठानानुपपत्त्या हि कारणं कल्पयतः कुतो ऽनुष्ठानम् । न हि प्राक् कारणकल्पनातो ऽनुष्ठानसिद्धिः । तत्सिद्धौ मुधा कारणकल्पना । अथोच्येत पुरुषान्तरस्थम् अनुष्ठानं दृष्ट्वा तदनुपपत्त्या कारणम् अनुमाय ततो ऽनुष्ठानप्रवृत्तेर् अदोष इति । तद् अयुक्तम् । न हि पुरुषान्तरानुष्ठानानुपपत्तिः, तस्य सिद्धत्वात् । यद् अप्य् अनुमानम् उक्तं कर्तृसामान्याद् इति, तत्रापि हेतोर् अप्रयोजकत्वम् । न हि दर्शपूर्णमासादीनां त्रैवर्णिकानुष्ठानाद् धर्म्यत्वम्, अपि तु वेदविहितत्वात् । न चैषां तद् अस्ति । अथासांदृष्टिकं तदनुष्ठानं धर्म इति । तद् अपि व्यभिचारि । अवैदिकत्वे ऽपि विगुणधर्मानुष्ठानधर्शनात् । भ्रान्तेस् तद् इति चेत् । एवं सत्य् अत्रापि भ्रान्त्युपप्लवाद् व्यभिचारः । अथाबाधीभावाद् अभ्रान्तिर् इत्य् उच्येत, तद् अप्य् असिद्धम् । वेदविरुद्धे हि स्मृत्यर्थे ऽबाधादर्शनात् । अथ यत्र तदभावस् तत् प्रमाणम् इत्य् उच्येत, तद् अपि दुरधिगमम् । सर्वं चावेदविहित्ं तद्विरुद्धम् एवानुष्ठानम् असांदृष्टिकम् । अतो ऽयम् अप्य् असारः पक्षः । &ldquo;स सर्वो ऽभिहितो वेदे&rdquo; (म्ध् २।७) इत्यद्य् असंबद्धं स्यात् । प्रमाणरहितकारणकल्पनायां त्व् अन्धपरम्परा । न्यायोक्ते तु दर्शनानाम् आत्मलाभः । &ldquo;वचनानि त्व् अपूर्वत्वात्&rdquo; (प्म्स् ३।५।२१) इत्य् अस्यायम् अविषयः । अनया दिशा परिचोदनीयं प्रपञ्चनीयम् । सर्वथा तु स्मृतीनाम् अप्रामाण्यं मूलकारणानुपलब्धौ स्मृतित्वाद् वन्ध्यादौहित्रस्मरणवत् ।</p>
</li>
<li>
<p>अत्राभिधीयते । नैवं स्वोत्प्रेक्षितविकल्पजालैः स्मृतीनाम् अप्रामाण्यारोपणं युक्तम् । स्वयं हि मन्वादिभिर् उक्तं &ldquo;स सर्वो ऽभिहितो वेदे&rdquo; (म्ध् २।७), &ldquo;वेदो धर्ममूलम्&rdquo; (ग्ध् १।१) &ldquo;आम्नायप्रामाण्याद् आचारः,&rdquo; &ldquo;द्वितीयस् तदनुव्याख्या स्मार्तः&rdquo; (च्ड़्। ब्ध् १।१।१–३), वेदः स्मृतिः सदाचारः&quot; (म्ध् २।१२) इत्यादि । न चैवंरूपाभ्युपगमातिक्रमेण मूलान्तरान्वेषणं युक्तम् । युक्तश् चायम् अभ्युपगमो ऽस्मिन्न् अर्थे प्रमाणान्तराभावात्, &ldquo;चोदनालक्षण एव धर्मः&rdquo; इति (च्ड़्। प्म्स् १।१।२) नियमो यतः । न च भ्रान्त्यादिकल्पनोपपत्तिः, वेदवित्परिग्रहविरोधात् । नाप्य् अन्यमूलत्वे तत्परिग्रहोपपत्तिः चैत्यवन्दनादिवत् । भ्रान्त्यादिकल्पने वा वेदे ऽप्य् अवेदताप्रसङ्गः । न चासंभाव्यं वेदमूलत्वं, &ldquo;वेदविदो हि मन्वादयः&rdquo; इति स्मरणात् । न चैतद् भ्रान्तेः, स्मर्तृत्वस्मरणवत् । अतः सूक्तं वेदमूलत्वम् । आह च ।</p>
</li>
</ul>
<blockquote>
<p>भ्रान्तेर् अनुभवाच् चापि पुंवाक्याद् विप्रलम्भनात् ।</p>
</blockquote>
<blockquote>
<p>दृष्टानुगुण्यसाध्यत्वाच् चोदनैव लघीयसी ॥ इति । (त्व् इइ: ७४)</p>
</blockquote>
<p><span style="text-decoration:underline;">ननु</span> तद् एव वेदमूलत्वं दुरुपपादम् इत्य् उक्तम् । उक्ता हि सर्वथा वेदस्य मूलत्वानुपपत्तिः । <span style="text-decoration:underline;">न तत्</span> सम्यग् उक्तं प्रमाणतो हि मूलत्वोपपत्तेः । उपलभ्यते हि स्मृतीनां तन्मूलत्वम् । विध्यर्थान्यथानुपपत्तिलभ्यत्वात् । तथा हि &ldquo;स्वाध्यायो ऽध्येयः&rdquo; इत्य् उक्ते, &ldquo;विद्यां चाध्यापयेत्&rdquo; इति द्वयस्यानुपपत्त्यान्यो विधिस् तत्र प्रक्लप्यते । &ldquo;विद्याम् अध्यापयेत्&rdquo; इति हि विधिर् आत्मोपपादनायाध्ययनं प्रयुङ्क्ते । अध्ययन्विधिर् अपि तत्प्रयुक्त्यैवोपपन्नानुष्ठानो ऽधिकारान्तरकल्पनाम् अन्तरेणौदासीन्यं प्रतिपद्यते । न चाध्यापयिताध्येतारम् अनुपनीयाध्यापयितुं कमः । तत्र विधिद्वयोपपत्त्यर्थं विध्यन्तरानुमित्या &ldquo;ब्राह्मणादीन् उपनयीत&rdquo; इति । एवं वेदार्थावगत्युत्तरकालं विधिद्वये चरितार्थे सत्य् अनन्तरं प्रजोत्पादनविध्यपेक्षाया पत्न्यभावे तदनुपपत्तेः कामैकसाधनत्वाच् च &ldquo;लक्षण्यां स्त्रियम् उद्वहेत्&rdquo; इति (य्ध् १।५२) विध्यन्तरोत्थानम् । अग्निहोत्राद्यनुष्ठानस्य च पत्न्यपेक्षत्वात् तत्संनिधानाच् च &ldquo;तया सह यजेत&rdquo; इत्य् अनतिक्रमणविध्युदयः । तथा &ldquo;ऋताव् उपेयत्&rdquo; (ग्ध् ५।१) इत्यादि । तत्र तत्र प्रधानोपपादका विधयः साधिकारा अनयैव दिशा कल्पनीया । तथाङ्गसंबन्धः प्रत्यक्षैर् आनुमनिकैश् च श्रुत्यादिभिर् अध्यवसेयः । निपुणतस् तु ग्रन्थव्याख्यायाम् एव प्रदर्शयिष्यामः । न चैवं सति दुःश्लिष्टता स्मृतिप्रामाण्यस्य ।</p>
<ul>
<li>
<p><span style="text-decoration:underline;">ननु</span> एवं सत्य् अर्थगम्या स्मार्था विधयः प्रसज्यन्ते । तद् यथ । &ldquo;जुहुयात् सर्पिषा&rdquo; इत्य् उक्ते &ldquo;स्रुवेणावद्यति&rdquo; इति च &ldquo;आज्यं स्रुवेण गृह्णीयात्&rdquo; इति विध्यन्तरोदयः । यथा हि चतुरवत्तविशिष्टः सरिपिषा होमो ऽवदानसमर्थद्रव्यविशेषापेक्षः स्रुवाद्याकाङ्क्षति, तथा &ldquo;स्रुवेणावद्यति&rdquo; इति स्रुवविधिः स्वशक्त्यनुसाराद् द्रवद्रव्यविषयतयोपप्लवमानस् तद्विशेषाभिमुखता चालोच्य विध्यन्तरम् आविर् भावयति &ldquo;स्रुवेणाज्यं गृह्णीयत्&rdquo; इति । एवञ्जातीयकाः सर्वे विधयः स्मार्ताः प्रसज्येरन् ।</p>
</li>
<li>
<p><span style="text-decoration:underline;">मैवम्</span>, एशा विनियोगमात्रावसायित्वात् । यो ह्य् उत्पादक्ः पदार्थस्यानुष्ठापको वा स्यात्, स एवोपदेशकारणम् । न तूत्पन्नैदमर्थ्यमात्रनियामको ऽपीत्य् अविरोधः । <span style="text-decoration:underline;">एवं</span> तर्हि स्मृतिविनियुक्तानाम् अप्य् अस्मार्तत्वप्रसङ्गः । <span style="text-decoration:underline;">न</span>, स्मृतेः पदार्थोत्पादकत्वेन वैषम्यात् । का वार्ताष्टकादिषु । न तदभावे कस्यचिद् विदेर् अनुपपतिः । स्वाध्यायाध्ययनविधेर् मन्त्राणां चोपपन्नत्वात् । <span style="text-decoration:underline;">उच्यते</span> । अत्राप्य् अष्टकादिसमाख्यातमन्त्रवान् स्वाध्यायाध्ययनविधिर् नोपपद्यते । न हि जपयज्ञाद्यन्वये सति समाख्यानोपपत्तिः । न च स्पष्टतरविनियोगोपलब्धिः, यद्बलेनाख्याया बाधः । शक्यते च मन्त्रैर् द्रव्यदेवतासंयोगो ऽधिकारहेतुत्वं च प्रतिपादयितुम् । तद्युक्ताध्ययनविध्यनुपपत्तितश् च कार्यतावमगः । अङ्गान्वयप्रकारस् तूक्त एव । <span style="text-decoration:underline;">ननु</span> एवं समाख्यानाभेदाद् अशेषैर् मन्त्रैर् एकम् एवाष्टकाकर्मानुमीयेत । <span style="text-decoration:underline;">मैवम्</span>, सामर्थ्यभेदात् । स्वशक्त्या हि मन्त्राः कर्म प्रतिपादयन्ति । न चैककर्मप्रतिपादनशक्तिर् अस्ति । अतः सिद्धो ऽष्टकादिकर्मणां भेदः । न चैवं सत्य् अशेषशाखाधिगताष्टकाद्यनुष्ठानम् एकस्यैव स्यात् । न खल्व् एकशाखाधिगतक्रियानुष्ठाने तदकरणनिमित्तप्रत्यवायो न परिहृतः स्यात् । पठ्यमानत्वे हि कर्मणां भिन्नानां समाननाम्नाम् अप्य् एकक्रियायाम् अकृती स्यात्, कर्तव्यतावगतेः समानत्वात्, प्रयोजनैक्यानवगमाच् च । अनुमेयत्वे तद् अनुपपन्नम्, अष्टकाद्यभिन्नकालसंबन्धिनस् तदनुसारेण प्रयोजनस्याभेदात् । अवगतकालादिसंबन्धाविरोधेन हि प्रयोजनं कल्पनीयम् । तच् चानेककर्मानुष्ठाने ऽनुपपन्नम् । न ह्य् एकस्मिन् काले ऽनेककर्मानुष्ठानोपपत्तिः । न चानुमेयत्वे पूर्वाह्णादिकालस्याङ्गत्वकृतः कश्चिद् विशेषो ऽस्ति, पठ्यमानवत् । किं च पठ्यमानं कर्मात्मानं कारयितुम् अक्रियायां प्रत्यवायं कल्पयति । काल्पनिकं पुनः पठ्यमानन्य् अथानुपपत्त्या कल्प्येत । तच् च कल्प्यकर्माननुष्ठाननिमित्तदोषकल्पनाम् अन्तरेणैवोपपन्नम् इति न कल्पनावसरो ऽस्ति । अथ कॢप्तकर्मानुष्ठानावगमानुपपत्त्या कल्प्येत, तदैवंरूपा कल्पना स्यद्: यो ह्य् अस्मिन् काले ऽष्टकाख्यं कर्म न कुर्यात् स प्रत्यवेयाद् इति । एवं सति तदाख्यैककर्मकरणे ऽपि कृती स्यात् । न चैकैकत्र कल्पनाहेतुसद्भावाद् अनेककल्पनाप्रसङ्ग इति शक्यं वक्तुम् । तस्यैककल्पनायाम् अप्य् अविरोधात् । अथागृह्यमाणविशेषत्वाद् अनेककल्पनम् इत्य् उच्यते । तद् एकशाखापठ्यमानविषयत्वाद् एकैकशाखाधिगतत्वे ऽनुपपन्नम् । न हि भिन्नशाखाधिगतत्वे ऽप्य् अगृह्यमाणविशेषतास्ति । पठ्यमाने ऽप्य् एतत् समानम् इति चेत् । न, तस्य स्वमहिम्नैवानुष्ठापकत्वात् । इह तु स्वरूपस्यान्यतो ऽधिगतेर् वैषम्यम् । किं च, अनुष्ठानोपपत्त्यर्था कल्पना । न चैककर्तृविषयतया सर्वकर्मानुष्ठानाभ्युपगमे तदुपपत्तिः । न हि स्वहेतुविरोधिन्यः कल्पनाः संभवन्ति । प्रत्यक्षाध्ययने त्व् अप्राधान्यात् कालस्य प्रसक्ताव् अपि विरोधः परिह्रियेत, न त्व् अनुमेयत्वे ऽपि । अतः सूक्तम् एककरणे ऽपि कृती स्याद् इति । विरोधादर्शनात् तु चतस्रो ऽष्टकाः क्रियन्त इत्य् अनवद्यम् । एवं च सामान्यतः कार्यावगमः । क्वचिच् च प्रत्यक्षतो ऽपि पठ्यमानत्वेन सामान्यतः कार्यावगतौ मन्त्रार्थवादा विशेषसमर्पका भवन्ति । तान्य् अपि स्मृतिमूलानि । यथा, &ldquo;एतद् उ खल्व् अद्धा तपः यद् अहिंसा यद् दमो यद् दानं यद् अतिथिसपर्या । अथ परमं तपो भूतानाम् यद् अनुजिघृक्षा तस्माद् एवंवित् सर्वेषां भूतानाम् अद्धैवोपकुर्याद्&rdquo; इति ब्राह्मणम् । अद्धोपकारश् च दृष्टकारणरहित उपकारः । तदपेक्षितप्रकारविशेषो मन्त्रार्थवादैर् अन्यपरैर् अपि प्रतिपाद्यमानो नापेशलः । यथा, &ldquo;स्थलयोदकं परिगृह्णन्ति&rdquo; इति तटाकादिकरणम् । &ldquo;धन्वन्न् इव&rdquo; (र्व् १०।४।१) इति च प्रपाकरणम् । यत् तु फलवत् प्रयोगान्तर्गतेः कल्प्यमानस्यापि तादर्थ्यम् इति । तल्लिङ्गेन प्रकरणस्य बाध्यमानत्वाद् अचोद्यम् । यमनियमास् तु प्रायशः प्रत्यक्षमूला एव । यत्र पुनः प्रत्यक्षं तदनुपपत्तौ कॢप्तं वा न सामान्यकरणम् अस्ति, तत्राप्य् अन्यपरत्वान् मृषार्थत्वेन चोपपन्नत्वान् न मन्त्रार्थवादाः स्वान्वितपदार्थसत्यताभाजो भवन्ति । तेनासदागमैर् वैषम्यम् । स्मृतयो ऽपि च तद्रूपा एव बाध्यन्ते । न चैतावता समूलत्वे ऽपि तन्मिथ्यात्वकल्पनेत्य् अलं प्रसङ्गेन । सर्वथा वेदमूलत्वं स्मृतिनाम् उपपन्नम् । शक्यते चैव सति स्मृतीनाम् अविज्ञातत्वं वक्तुं, काल्पनिकत्वात् । कल्पनानिमित्तम् एवर्ग्वेदादयः, न व्यपदेशकारणम् । तथा च मनुः: &ldquo;स सर्वो ऽभिहितो वेदे&rdquo; (म्ध् २।७) इत्याद्यभिधानमन्त्रं ब्रुवन् कल्प्यत्वाद् विधेर् वेदव्यपदेशो नास्तीति दर्शयति, आपस्तम्बश् च &ldquo;ब्राह्मणोक्ता विधयस् तेषाम् उत्सन्नाः पाठाः प्रयोगाद् अनुमीयन्ते&rdquo; (आप्ध् १।१२।१०) इति वदंस् तेषां मूलसत्यताम् । उत्सन्ना इव प्रयोगाद् अनुमीयन्त इत्य् अर्थः । स्मार्तव्यपदेशानादिता चैवम् उपपद्यत इत्य् एषा दिक् । विरोधे चैव बाध उपपन्नतरो भवति । अन्यथा तु विरोधे विकल्पः स्यात् । न च भवत्व् इति सक्यं वक्तुं, शिष्टानभ्युपगमात् । <span style="text-decoration:underline;">ननु</span> विपरीतः शिष्टाभ्युपगमः । न खलु स्मृतिविरुद्धं श्रुत्युक्तम् अप्य् आद्रियमाणा दृश्यन्ते । तथा हि ।</p>
</li>
</ul>
<blockquote>
<p>गोवधं नानुमन्यन्ते श्रुत्युक्तम् अपि तद्विदः ।</p>
</blockquote>
<blockquote>
<p>तस्योपपातकश्रैष्ठ्यं स्मृतौ यस्माद् उदाहृतम् ॥</p>
</blockquote>
<blockquote>
<p>करणं च श्रुतेर् ज्ञातं ज्योतिष्टोमादिकर्मणाम् ।</p>
</blockquote>
<blockquote>
<p>स्तेयाद्यर्थार्जनेनापि न तत् स्मृतिविरोधतः ॥</p>
</blockquote>
<blockquote>
<p>मैवं न खलु शिष्टानां क्वचित् स्मृतिविरोधतः ।</p>
</blockquote>
<blockquote>
<p>श्रुत्युक्तार्थाननुष्ठानं दृढम् अल्पीयसाम् अपि ॥</p>
</blockquote>
<blockquote>
<p>न हि च्छागवधं तज्ज्ञा न कुर्वन्ति निवारितम् ।</p>
</blockquote>
<blockquote>
<p>अवारितः स चेत् स्मृत्या गोवधो ऽपि हि तत्समः ॥</p>
</blockquote>
<blockquote>
<p>स्मार्ता हि विधयः सर्वे श्रुत्युक्तव्यतिरेकिणः ।</p>
</blockquote>
<blockquote>
<p>तेन स्मृतिविरुद्धत्वं नाननुष्ठानकारणम् ॥</p>
</blockquote>
<blockquote>
<p>स्मार्तो ऽपि गोवधो ऽस्त्य् अर्घ्यम् अर्हयेत् प्रथमं गवा ।</p>
</blockquote>
<blockquote>
<p>नित्यानि चाष्टकादीनि हेतुस् तदकृतौ च यः ॥</p>
</blockquote>
<blockquote>
<p>वेदमूलबलं वापि भ्रान्तिर् वा वैदिके च सः ।</p>
</blockquote>
<blockquote>
<p>न तु स्मृतिबलाच् छिष्टा न कुर्युः कर्म वैदिकम् ॥</p>
</blockquote>
<blockquote>
<p>अर्धास्तमित आदित्ये प्रारभ्यार्क्षविभावनात् ।</p>
</blockquote>
<blockquote>
<p>जपः स्मृत्युदितस् त्यक्तो विरोधाद् अग्निहोत्रिभिः ॥</p>
</blockquote>
<blockquote>
<p>अनुष्ठानाननुष्ठाने कारणं न बलाबले ।</p>
</blockquote>
<blockquote>
<p>मा भूद् धर्मः खरारूढावस्त्रसञ्छादनद्य् अपि ॥</p>
</blockquote>
<blockquote>
<p>वेदम् एव त्व् अदृष्टार्थे प्रमाणं मन्यते मनुः ।</p>
</blockquote>
<blockquote>
<p>प्रमाणं परमं धर्मे श्रुतिर् इत्यदिभाषणात् ॥</p>
</blockquote>
<blockquote>
<p>मन्यन्ते चातिदौर्बल्यं स्मर्तारः श्रुतितः स्मृतेः ।</p>
</blockquote>
<blockquote>
<p>धर्ममूलतया वेदं वदन्तस् तद्विदाम् इति ॥</p>
</blockquote>
<blockquote>
<p>तेन वेदविरुद्धायाः स्मृतेर् बाध इति स्थितिः ।</p>
</blockquote>
<blockquote>
<p>श्रूयमाणविरुद्धत्वात् कल्पनानुपपत्तितः ॥</p>
</blockquote>
<blockquote>
<p>प्रत्यक्षो ऽप्य् उपकारादिविधिः सामान्यगोचरः ।</p>
</blockquote>
<blockquote>
<p>यायाद् आलोच्य दौर्बल्यं विशेषविषयां स्मृतिम् ॥</p>
</blockquote>
<blockquote>
<p>विध्यर्थान् अन्यथाभावकॢप्त्यैः प्रायो विधायकैः ।</p>
</blockquote>
<blockquote>
<p>दृषिभिर् बहुधा भिन्नैः स्मृतयः संप्रवर्तिताः ॥</p>
</blockquote>
<blockquote>
<p>प्रत्यक्षतः कल्पनया च सम्यक् सिद्धस्य सामान्यविधायकस्य ।</p>
</blockquote>
<blockquote>
<p>मन्त्रार्थवादैर् विधिभिश् च कुर्याद् दृश्यानुमेयैः परिपूरणानि ॥</p>
</blockquote>
<blockquote>
<p>इत्थं च गाढं नृकृतत्वपङ्कं विधूय दर्माख्यहिरण्यमाला ।</p>
</blockquote>
<blockquote>
<p>आम्नायसूर्यांशुविकासितानि बिभर्ति विध्यर्थसरोरुहाणि ॥</p>
</blockquote>
<blockquote>
<p>एवं प्रामाण्यम् आलोच्य वेदमूलतया स्मृतेः ।</p>
</blockquote>
<blockquote>
<p>ते सर्वार्थेष्व् अमीमांस्ये इत्य् आह भवान् मनुः ॥ ७ ॥</p>
</blockquote>
<p><em><span style="text-decoration:underline;">ननु</span> एवं सति &ldquo;धर्ममूलम् इदं स्मृतम्&rdquo; इति वचनाद् अर्थादेर् मूलं</em>[^३]_ न प्राप्नोति । <span style="text-decoration:underline;">मैवम्</span> । धर्मपदस्य प्रदर्शनार्थत्वात् । अथापि धर्ममात्र एव धर्मपदं स्यात् । तथाप्य् अर्थकामौ तावच् छास्त्रनियतौ धर्म्याव् एव । अपवर्गस्यान्यत्वम् इति चेत् । तद् अप्य् असत् ।_</p>
<blockquote>
<p>इज्याचारदमाहिंसादानस्वाध्यायकर्मणाम् ।**</p>
</blockquote>
<blockquote>
<p>अयं तु परमो धर्मो यद् योगेनात्मदर्शनम् ॥ १।८ ॥**</p>
</blockquote>
<p>इज्येति यागादीनां वैदिकानाम् उपलक्षणम् । आचार इति स्मार्तानां सोपनिबन्धानाम् अनुपनिबद्धानां च । दम इन्द्रियसंयमः । अहिंसा यज्ञाद्याततायिव्यतिरेकेण । दानं प्रसिद्धम् । स्वाध्यायो ब्रह्मयज्ञः । एषां कर्मणां धर्म्यत्वं यद्य् अपि प्रसिद्धं, तथाप्य् अल्पधर्मो ऽयं, धारणाल्पत्वेन योगस्यापौष्कल्यात् । अयम् एव परमो धर्मः यद् योगेनात्मदर्शनम् । मनोवृत्तिसंनिरोधो योगः । तेन यद् आञ्जस्येनात्मदर्शनं तद् एवात्यन्तिकधारणत्वेन परमो धर्मः । तस्मात् सिद्धम् अर्थादीनां शास्त्रावसेयत्वम् । कस्मात् पुनः श्रुतिस्मृत्यन्तर्गतत्वे ऽपि दमादीनां पृथग् उपन्यासः । स्मार्तत्वप्रदर्शनार्थः । आचारः स्मार्तानां ग्राहकः, तानि पुनर् दमादीन्य् अपि । अत एव ब्रह्मयज्ञो ऽप्य् अत्रैवोदाहृतः । प्रत्यक्षश्रुतिपाठे ऽपि स्मार्तत्वाद् गाथादिलक्षणः शूद्रस्यापि कथं स्याद् इति । सर्वाधिकारार्थं वा दमादीनां पृथग् विधानम् । आचारशब्देन त्व् अष्टकादीनां त्रैवर्णिकार्थानाम् ग्रहणम् । तथा चाहुः ।</p>
<blockquote>
<p>अहिंसा सत्यम् अक्रोधः शौचम् इन्द्रियनिग्रहः ।</p>
</blockquote>
<blockquote>
<p>एष साधारणो धर्मश् चातुर्वर्ण्ये प्रकीर्तितः ॥ इति । (म्ध् १०।६३)</p>
</blockquote>
<p>सत्यम् इति चात्र व्याहृत्युपलक्षितो ब्रह्मयज्ञः परिगृह्यते । सत्यवचनस्येन्द्रियनिग्रहाद् एव लब्धत्वात् । तथा च वक्ष्यत्य् एतत् । &ldquo;पञ्चयज्ञान् न हापयेत्&rdquo; इति (य्ध् १।१२०) । अथ वा इज्येति संस्कारोपलक्षणम् । आचार इत्य् आत्मगुणानाम् । दमादयस् तूदाहरणार्थाः । समानम् अन्यत् । अपवर्गनिरूपणार्थश् चायं श्लोकः । तद् एतद् ऋचाप्य् उक्तम्: &ldquo;तम् एवं विदित्वा मृत्युम् अत्येति&rdquo; इति (च्ड़्। व्स् ३१।१८) । स्मृतिश् चात्मज्ञानं प्रकृत्याह:</p>
<blockquote>
<p>तद् ध्य् अग्र्यं सर्वविद्यानां प्राप्यते ह्य् अमृतं ततः । इति । (म्ध् १२।८५)</p>
</blockquote>
<p>सर्वं चैतत् श्रुतिस्मृत्यवसेयम् इति तयोः सूक्तं धर्ममूलत्वम् ॥ ८ ॥</p>
<p>_<span style="text-decoration:underline;">ननु</span> च श्रुतिस्मृत्योर् अबोधकत्वे ऽपि पुरुषसामर्थ्यापेक्षया प्रतिभानतो ऽर्थनियमः । तथा खल्व् एकस्माद् एव वाक्याद् अन्यथा चान्यथा च प्रतिपन्ना दृश्यन्ते । कथं चैवं सति धर्मनिर्णयः । तद् उक्तम्: &ldquo;धर्मस्य तत्त्वं निहितं गुहायाम्&rdquo; इति _(म्भ् ३। अप्प्। ३२।६७) <em>। <span style="text-decoration:underline;">सत्यम्</span> एवं, यदि निर्णयोपायो न स्यात् । अस्ति ह्य् उपायः ।</em></p>
<blockquote>
<p>चत्वारो वेदधर्मज्ञाः पर्षत् त्रैविद्यम् एव वा ।**</p>
</blockquote>
<blockquote>
<p>सा ब्रूते यं स धर्मः स्याद् एको वाध्यात्मवित्तमः ॥ १।९ ॥**</p>
</blockquote>
<p>चत्वार इति नियमः पञ्चादिव्यावृत्त्यर्थः, महासमवाये निश्चयक्लेशात् । वेदविदो धर्मशास्त्रविदश् च वेदधर्मज्ञाः । पारार्थ्याच् च ज्ञानस्य न तन्मात्रावसायिनः । किं तर्हि, ज्ञानिनो ऽनुष्ठातारश् च ते सविवेकाः परिषत् । त्रैविद्यं वा । त्रयी विद्या ऋग्यजुःसामलक्षणा यस्मिन्, तत् त्रैविद्यम् । त्रय ऋग्यजुःसामपारगा इत्य् अर्थः । पुरुषसंख्यानियमाच् चार्थववेदाध्ययनम् अविरुद्धम् । अस्मिंश् च पक्षे ये प्रतिवाक्यं श्रुतिस्मृत्योर् मूलमूलिभावं जानन्ति, ते गृह्यन्ते । एवकारस् त्व् अप्यर्थः । स च संभावनायाम् । वाशब्दो ऽभ्यर्हितत्वेन विकल्पद्योतनार्थः । त्रयो ऽपि यदि भवन्ति द्वौ वा यदि स्याताम् एको ऽपि वाध्यात्मवित्तमः । स हि सम्यग् वेत्तानन्यथावक्ता च । तथा चोक्तम् ।</p>
<blockquote>
<p>एको ऽपि वेदविद् धर्मं यं व्यवस्येद् द्विजोत्तमः । इति । (म्ध् १२।११३)</p>
</blockquote>
<p>आत्मयाजिनो ऽपि गृहस्था ब्रह्मविदो नैष्ठिकाश् च ब्रह्मचारिणः वनस्थाश् च । तदर्थम् अध्यात्मवित्तम इत्य् उक्तं पराश्रमाभिप्रायम् । <span style="text-decoration:underline;">ननु</span> एतद् अयुक्तं, स खलु &ldquo;हिंसानुग्रहयोर् अनारम्भी&rdquo; इति (ग्ध् ३।२४–५) । को वा तम् आरम्भिणम् आह । अभिगम्य तु संशये पृष्टः सो ऽपि ब्रूयद् इत्य् उक्तम् अस्माभिः । तथा च व्यासः ।</p>
<blockquote>
<p>सर्वभूतगणाद्रोही चरेद् अव्यहरन्न् अपि ।</p>
</blockquote>
<blockquote>
<p>पृष्टो ऽन्यैः साधुभिर् ब्रूयात् पृच्छेद् अन्यांश् च संशये ॥ इति ।</p>
</blockquote>
<p>यत् तु &ldquo;प्राग् उत्तमात् त्रय आश्रमिणः&rdquo; इति (ग्ध् २८।४९), वैखानसाभिप्रायं तद् भिक्षोः समवायप्रतिषेधाद् दशावरादिविषयं द्रष्टव्यम् । तत्रापि तु यदि कश्चित् स्वनियमातिलङ्घनेन समवेयात् ततः परिषत् सगुणैव । तथा चाङ्गिराः ।</p>
<blockquote>
<p>ब्रह्मचार्याश्रमाद् ऊर्ध्वं त्रय आश्रमिणः स्मृताः ।</p>
</blockquote>
<p>इत्य् आह । वाशब्दद्वयाच् च द्वौ वेत्य् उक्तम् । पूर्वापेक्षया च तौ प्रकृष्टगुणौ द्रष्टव्यौ । तथा चाहुः ।</p>
<blockquote>
<p>चत्वारस् तु त्रयो द्वौ वा यद् वैकः स्याद् अनिन्दितः ।</p>
</blockquote>
<blockquote>
<p>यतीनाम् (?) अग्र्यविद्यानाम् एको ऽपि परिषद् भवेत् ॥ इति ।</p>
</blockquote>
<p>सा परिषद् अन्योन्यं विमृश्य सम्यग् अवधार्य यद् ब्रूते स धर्मः स्यात् । स निर्विचिकित्स्यो धर्म इत्य् अवगन्तव्यम् । तथा च गौतमः: &ldquo;यच् चात्मवन्तो वृद्धाः सम्यग्विनीता डम्भलोभमोहवियुक्ता वेदविद आचक्षते तत् समाचरेत्&rdquo; इति (ग्ध् ९।६२) । शङ्खो ऽप्य् आह: &ldquo;श्रुतिविरोधे त्रैविद्यसमवायेषु निर्णयः&rdquo; इति, &ldquo;यथावलेपं शास्त्रतस् ते ऽनुब्रूयुः&rdquo; इति च । यत् तु पञ्चावरा दशावरा वा परिषद् धर्मप्रवक्तृभिर् उक्ता, सा महापातकादिप्रायश्चित्तविषया द्रष्टव्या, शुद्ध्यशुद्ध्योस् तत्र प्रकाश्यत्वात् । या त्व् एकविंशत्या शतेन अङ्गिरसाभिहिता, सा किल भूयांसो ब्राह्मणाः, ते यत् ब्रूयुस् तत् तथैव भवतीति श्रद्धामात्रेणेति मन्तव्या, गायत्रीमात्रसारैश् चीर्णव्रतैर् अपि धर्मस्य निर्णेतुम् अशक्यत्वात् । पूर्वोक्तपरिषत्प्रशंसार्थं वा, अविदुषां निन्दार्थम् । तथा चोक्तम्, &ldquo;नेतरे तु सहस्रशः&rdquo; इति (ब्ध् १।१।९) । गुणविद्विषयत्वे वा कार्यगौरवज्ञापनार्थम् । यत् तु,</p>
<blockquote>
<p>राज्ञां (तु) सैव द्विगुणा वैश्यानां त्रिगुणा स्मृता ।</p>
</blockquote>
<p>इति, तत् क्षत्रियवैश्ययोः प्रायश्चित्तदाने यत्नातिरेकार्थम्, आपद्विषयं वा, प्रायश्चित्तस्य वावश्यकार्यताज्ञापनार्थम्, परिषदि वाचावेदननियमार्थं वा । यत् तु क्षत्रियादिप्रायश्चित्तदाने पुरोहिताद्यधिकारः, अन्येषां च प्रायश्चित्तम् इति, तत् प्रायश्चित्तप्रकरणे वक्ष्यामः । सर्वथा परिषदि धर्मनिर्णयः । अल्पापि च प्रकृष्टगुणा परिषत् प्रशस्तेत्य् आचार्याभिप्रायः । न्यायमूलत्वात् परिषन्निर्णयार्थस्मृतेर् अनेकार्थत्वम् अविरुद्धम् । अनयैव दिशा विवेकः कार्यः ॥ ९ ॥</p>
<p><strong>इति उपोद्घातप्रकरणम् ।</strong></p>
<p><strong>अथ ब्रह्मचारिप्रकरणम् ।</strong></p>
<p><em>उक्तं धर्मादीनां स्वरूपं प्रमाणं च । इदानीं तत्साधनानि वाच्यानि । तत्र च क्रियामात्रसाधारण्यात् कर्तुः पूर्वम् अभिधानं युक्तम् इत्य् अत आह ।</em></p>
<blockquote>
<p>ब्रह्मक्षत्रियविट्शूद्रा वर्णास् त्व् आद्यास् त्रयो द्विजाः ।**</p>
</blockquote>
<blockquote>
<p>निषेकाद्याः श्मशानान्तास् तेषां वै मन्त्रतः क्रियाः ॥ १।१० ॥**</p>
</blockquote>
<p>ब्राह्मणक्षत्रियवैश्यशूद्राश् चत्वारो वर्णा इति व्यवहारार्था परिभाषेयम् । तु शब्दो ऽपकृष्यावधारणार्थो व्याख्येयः । आद्यास् त्रयो द्विजा इतीयम् अपि संज्ञा पूर्ववत् । <span style="text-decoration:underline;">ननु</span> चाद्या द्विजा इत्य् एतावद् वाच्यं, बहुवचनात् त्रित्वावगतेः । <span style="text-decoration:underline;">सत्यम्</span> एवं । रथकारव्यावृत्त्यर्थस् त्रिशब्दः । यत् तु स्मृत्यन्तरे रथकारस्योपनयनस्मरनं, तद् आधानाधिकृतत्वाद् भ्रान्तेर् इत्य् अवसेयम् । विकल्पो वास्तु । नेत्य् आचार्यः । तेषां द्विजातीनां निषेकाद् आरभ्यास्थिसंचयनाद् मन्त्रतः क्रिया भवन्ति । शास्त्रतः इत्य् अर्थः । तृतीयार्थे पञ्चमी द्रष्टव्या । वैशब्दो हेत्वर्थः । यस्मान् मन्त्रार्हं तेषाम् उपनयनाख्यं जन्म, तस्मान् मन्त्रवत्यः क्रिया भवन्तीति ॥ १० ॥</p>
<p><em>काः पुनस् ताः क्रियाः, कस्मिन् काले कर्तव्या इत्य् अत आह ।</em></p>
<blockquote>
<p><strong>गर्भादानम् ऋतौ पुंसस् सवनं स्पन्द्नात् पुरा ।</strong></p>
</blockquote>
<blockquote>
<p>षष्ठे ऽष्टमे वा सीमन्तो मासे ऽतो जातकर्म च ॥ १।११ ॥**</p>
</blockquote>
<p>गर्भाधानाख्यः प्रथमः संस्कारो निषेकलक्षणः । स चर्तौ कार्यः । सामर्थ्याद् ऋतुर् वक्ष्यमाणो न वसन्तादिकः । पुंसवनाख्यो द्वितीयः संस्कारः । स च प्राग् गर्भस्पन्दनात् । तथा च पारस्करः: &ldquo;अथ पुंसवनं पुरा स्पन्दनात्&rdquo; इति (पार्गृ १।१४।१) प्रथमकल्पम् आह । षष्ठे गर्भमासे ऽष्टमे वा सीमन्तोन्नयनाख्यस् तृतीयः । अतः परं नाम्नैवागतकालं जातकर्म भवति । चशब्दात् सोष्यन्तीकर्म च । तथा चाह: &ldquo;सोष्यन्तीम् अद्भिरभ्युक्षति,&rdquo; &ldquo;जातस्य कुमारस्य च&rdquo; इति (पार्गृ १।१६।१, ३) । एते च संस्काराः कार्त्स्न्येन गृह्याद् अवगन्तव्याः । प्रतिगर्भं चापसीमन्तोन्नयनाः प्रवर्तन्ते,[^४] तस्य स्त्रीसंस्कारत्वात् । तत्संस्कारत्वं च &ldquo;सीमन्तम् ऊर्ध्वं विनयन्ति&rdquo; इति (पार्गृ १।१५।४) वचनात् । मन्त्रवर्णाच् च &ldquo;आजीवं फलिनी भव&rdquo; इति (पार्गृ १।१५।६), सीमन्तिनीति समाख्यानाच् च । अन्या च स्मृतिः: &ldquo;सीमन्तोन्नयनं पुंसवनवत् प्रथमे गर्भे मासे षष्ठे ऽष्टमे वा&rdquo; इति (पार्गृ १।१५।१–२) । न च तद् एवं नेयं प्रथमे गर्भे मासनियमार्थम् इति, श्रुतिबाधप्रसङ्गात् । न च स्त्रीसंस्कारत्वे ऽपि गर्भनिमित्तत्वाद् आवृत्तिर् इति शयं वक्तुम्, प्रथमगर्भस्यैव निमित्तभावात् । कार्यशून्यत्वाच् चानावृत्तिः । गर्भाधानं त्व् अर्थाद् एवावर्तते । लिङ्गाच् च पुंसवनम् । सोष्यन्तीकर्म तु सुखप्रसवार्थत्वात् । अतो ऽवैषम्यम् । अतः सूक्तम् अपसीमन्तोन्नयना प्रवर्तन्त इति । एवं च समाचरानुग्रहः ॥ ११ ॥</p>
<p><em>किं चान्यत् ।</em></p>
<blockquote>
<p>अहन्य् एकादशे नाम चतुर्थे मासि निष्क्रमः ।**</p>
</blockquote>
<blockquote>
<p>षष्ठे ऽन्नप्राशनं मासे चूडा कार्या यथाकुलम् ॥ १।१२ ॥**</p>
</blockquote>
<p>एकादशे ऽहनि नाम कर्तव्यम् । एवं निष्क्रमणद्य् अपि । तथा चाह: &ldquo;चतुर्थे मासि निष्क्रमं करोति&rdquo; इति (पार्गृ १।१७।५) । यत् तु &ldquo;दशम्याम् उत्थाप्य ब्राह्मणान् भोजयित्वा पिता नाम करोति&rdquo; इति (पार्गृ १।१७।१), दशम्यां व्युष्टायाम् इति तत्रार्थः । तथा चाह मनुः ।</p>
<blockquote>
<p>नामधेयं दशम्यां तु द्वादश्यां चास्य कारयेत् । इति । (म्ध् २।३०)</p>
</blockquote>
<p>आनन्तर्यार्थश् चकारः । दशम्यां व्युष्टायां द्वादश्यां वेति द्रष्टव्यम् । अंशजातत्वेनैकादश्याम् इति नोक्तम् । तुशब्दाच् चायम् एवाद्यः कल्प इति द्योतितम् । अथ तु दशम्याम् एवेति तस्यार्थः, तदा यस्य प्राग् दशरात्राच् छुद्धिस् तद्विषयत्वेन द्रष्टव्यं, सूतकवाक्योपरोधात् । एकादशे त्व् अविशेषेण प्राथमकल्पिकः । यथाकुलम् इति चूडाभिप्रायम् । यथा, &ldquo;पञ्चचूडा भरद्वाजाः&rdquo; इति । कालस् त्व् अङ्गम् । गुरुलाघवं गृह्याद् अवगन्तव्यम् । अथ वा कालाभिप्रायम् एवैतज् जातकर्मादिविषयत्वेनापि योज्यम् । यथा, जन्मान्तरं दशरात्रे वा जातकर्म । एकादशे द्वादशे वाह्नि, शतरात्रे पुण्ये नक्षत्रे वा नामकरणम् । दशरात्रे चतुर्थे मासे वा निष्क्रमणम् । षष्टे मासे संवत्सरे वान्नप्राशनम् । संवत्सरे सार्धे तृतीये व चूडाकरणम् । तत् सर्वं यथाकुलं वा कार्यम्, उक्तकालं वा । द्विर्मासग्रहणं तु छन्दःसमाधानार्थम् । ऋज्व् अन्यत् ॥ १२ ॥</p>
<p><em>कस्मात् पुनर् एषां संस्कारकर्मणां प्रयत्नेनैव नियोगतो ऽनुष्ठानम् । उच्यते । यस्मात्,</em></p>
<blockquote>
<p><strong>एवम् एनः शमं याति बीजगर्भसमुद्भवम् ।</strong></p>
</blockquote>
<p>मातापित्रोर् जन्यस्य वा नियतनिमित्तत्वाद् एनसश् च निराकार्यत्वात् प्रयत्नेनैवं नियोगतः करणम् । गर्भार्थत्वे ऽपि चाकरणे मातापित्रोर् एव प्रथ्यवायः । तथा चाह मनुः ।</p>
<blockquote>
<p>बैजिकं गार्भिकं चैनो द्विजानाम् अपमृज्यते । इति । (म्ध् २।२७)</p>
</blockquote>
<p><em>किं पुनर् एताः क्रियाः पुंविषया एव । नेत्य् आह ।</em></p>
<blockquote>
<p><strong>तूष्णीम् एताः क्रियाः स्त्रीणां</strong></p>
</blockquote>
<p>अपि कार्या इति शेषः, संस्कार्यत्वाविशेषात् । एता इति सर्वनाम्नो ऽतश्शब्दावच्छिन्नजातकर्मादिविषयत्वं द्रष्टव्यम् । गर्भाधानादौ त्व् अविशेषः । सुखप्रसवार्थत्वात् तु सोष्यन्तीकर्मणश् चशब्दावगतस्यापि ग्रहणम् । <span style="text-decoration:underline;">ननु</span> एवं सति स्त्रीणां मन्त्रहानात् तद्युक्तकर्माधिकारो दुःश्लिष्टः स्यात् । वचनगम्यत्वाद् अधिकारस्यैतद् अचोद्यम् ।</p>
<p><em>न च स्त्रीणाम् आत्यन्तिको मन्त्राभावः । यदि नाम जातकर्मादि तूष्णीम् ।</em></p>
<pre><code>                    &gt; **विवाहस् तु समन्त्रकः ॥ १।१३ ॥**
</code></pre>
<p>समन्त्रक एव । तस्माद् अविरोधः । कार्याभावात् तु नपुंसके संस्कारनिवृत्तिः । अर्थलक्षणास् तु नामकरणादयः शूद्रस्यापि प्रवर्तन्ते । तथा च मनुः: &ldquo;शूद्रस्य प्रेष्यसंयुतम्&rdquo; इति (म्ध् २।३२), अविहिताप्रतिषिद्धत्वात् । &ldquo;मन्त्रवर्जं शूद्रस्य&rdquo; इति शङ्खः । निःशेषतो वा स्त्रीसमत्ववचनाद् इति केचित् । तत् तु सामान्यतोदृष्टत्वाच् छब्दलक्षणे व्यवहारे नादरणीयम् । एते च संस्काराः स्त्रीणाम् अपि ब्राह्मणादीनाम् एतेष्व् एव कालेषु भवन्ति ॥ १३ ॥</p>
<p><em>अतः परं तु ।</em></p>
<blockquote>
<p><strong>गर्भाष्टमे ऽष्टमे वाब्दे ब्राह्मणस्योपनायनम् ।</strong></p>
</blockquote>
<blockquote>
<p>राज्ञाम् एदादशे सैके विशाम् एके यथाकुलम् ॥ १।१४ ॥**</p>
</blockquote>
<p><span style="text-decoration:underline;">ननु</span> एतत् पारिशेष्याद् ब्राह्मणस्यैवोपनयनम् उक्तम् &ldquo;आद्यास् त्रयो द्विजाः&rdquo; इति । अयुक्तं ब्राह्मणग्रहणम् । अथ ब्राह्मणस्य सत उपनयनम्, नोपनयनाद् ब्राह्मण्यम् इति ज्ञापनार्थम् इत्य् उच्येत, तद् अपि वर्णपरिभाषयैव सिद्धेर् असारम् । <span style="text-decoration:underline;">उच्यते</span> । हेत्वर्थम् इदम् । गर्भाधानाज् जन्मनो वाष्टमे वर्षे ब्राह्मणम् उपनयेत् । कस्मात् । ब्राह्मणत्वाद् एव । एवं ह्य् आम्नायः: &ldquo;गायत्रो वै ब्राह्मणः, अष्टाक्षरा वै गायत्री, तस्माद् अष्टवर्षं ब्राह्मणम् उपनयीत&rdquo; इत्यादि । एवं क्षत्रियवैश्यशब्दाव् अपि योज्यौ । हेत्वभिधानं तु श्लोके वसन्तादिकालप्राप्त्यर्थम् । तथा चाम्नायः: &ldquo;ब्रह्म हि वसन्तः, क्षत्रं ग्रीष्मो, विड् वर्षाः&rdquo; इति (श्ब् २।१।३।५) । वसन्तादिसंबन्धं च ब्राह्मनादीनाम् अन्यतः सिद्धं हि शब्देनानुवदन् वसन्ते ब्राह्मणोपनयनं कार्यम् इति दर्शयति । यद्य् अप्य् एतान्य् आधानादौ वाक्यानि, तथापि हेत्वर्थोपपत्त्यर्थम् उपनयनापेक्षितकालसमर्पणम् अविरुद्धम् । मन्त्रवर्णश् च: &ldquo;गायत्री वासन्तीति गायत्रीछन्दो वसन्ताद् ऋतोर् निरमिमीत&rdquo; इति । अयम् एव तस्याप्य् अर्थः । चरकास् तु स्पष्टतराण्य् उपनयन एव पठन्ति । तथा च आपस्तम्बस् तान्य् एवानुकरोति: &ldquo;वसन्ते ब्राह्मणम् उपनयीत&rdquo; इत्यादि (आप्ध् १।१।१९) । शङ्खश् च: &ldquo;वसन्तो ग्रीष्मः शरद् इति कालाः&rdquo; इत्य् आह । वैश्यस्य तु विकल्पः । वेदाध्ययनायाचार्यसमीपे नयनम् उपनयनम् । तद् एवोपनायनम् इत्य् उक्तं छन्दोऽनुरोधात् । तदर्थं वा कर्म । राज्ञाम् इति क्षत्रियराजशब्दयोर् एकार्थत्वज्ञापनार्थम् । एकादशे ऽब्द उपनयनं कार्यम् इति शेषः । सैके विशाम् इति । द्वादश इत्य् अर्थः । एके यथाकुलम् इति पुनर्वचनात् परमतोपन्यासः । एके यथाकुलम् इच्छन्ति, न वसन्तादौ । वयं त्व् अष्टवर्षं वसन्ते ब्राह्मणम् उपनयीतेति । अनुलोमानन्तरजानाम् अप्य् एत एव कालाः मातृजातीयव्यपदेशात् &ldquo;पुत्रा ये ऽनन्तरस्त्रीजाः&rdquo; इति (म्ध् १०।१४) मनुवचनाद् द्रष्टव्यः । लिङ्गस्य च विवक्षितत्वात् स्त्रीष्व् अप्रसङ्गः । प्रतिलोमास् त्व् अनधिकृता एव । तथा च गौतमः: &ldquo;प्रतिलोमात् तु धर्महीनः&rdquo; इति (ग्ध् ४।२५) ॥ १४ ॥</p>
<p><em>अथ किम् उपनीयानन्तरं वेद एवाध्यापयितव्यः, तादर्थ्याद् उपनयनस्य । एवं खलु प्राप्नोतीत्य् अत आह ।</em></p>
<blockquote>
<p>उपनीय गुरुः शिष्यं महाव्याहृतिपूर्वकम् ।**</p>
</blockquote>
<blockquote>
<p>वेदम् अध्यापयेत् पश्चाच् छौचाचारांश् च शिक्षयेत् ॥ १।१५ ॥**</p>
</blockquote>
<p>तुशब्दार्थश् चशब्दः । उपनयनानन्तरम् एव न वेदम् अध्यापयेत् । किं तर्हि, पश्चात् । शौचाचारांश् चानन्तरम् एव शिक्षयेद् इत्य् अभिप्रायः । तथा च मनुः ।</p>
<blockquote>
<p>उपनीय गुरुः शिष्यं शिक्षयेच् छौचम् आदितः ।</p>
</blockquote>
<blockquote>
<p>आचारम् अग्निकार्यं च संध्योपासनम् एव च ॥ इति । (म्ध् २।६९)</p>
</blockquote>
<p>यदा त्व् अध्यापयेत्, तदा महाव्याहृतिपूर्वकम् । महाव्याहृतिशब्देन त्व् ॐकारो व्याहृतयः सावित्री चेति प्रत्येतव्यं, स्मृत्यन्तरात् । यथाह मनुः ।</p>
<blockquote>
<p>ॐकारपूर्विकास् तिस्रो महाव्याहृतयो ऽव्ययाः ।</p>
</blockquote>
<blockquote>
<p>त्रिपदा चैव गायत्री विज्ञेया ब्रह्मणो मुखम् ॥ इति । (म्ध् २।८१)</p>
</blockquote>
<p>गौतमीयं तु सामवेदविषयम् &ldquo;ॐपूर्वा व्याहृतयः पञ्च सत्यान्ताः&rdquo; इति (ग्ध् १।५१) द्रष्टव्यं, तत्र हि &ldquo;पुरुषः सत्यम्&rdquo; इति पञ्चानां पाठात् । अथ वा महाव्याहृतय एव पूर्वं यस्य वेदस्य स महाव्याहृतिपूर्वकः । सापेक्षत्वे समासानुपपत्तेः सावित्र्यभावः । ॐकारस् त्व् आद्यन्तयोर् अविरोधात् कर्तव्य एव । &ldquo;स्रवत्य् आन्ॐकृतं पूर्वम्&rdquo; (म्ध् २।७४) इति वचनात् । मानवं तु विकल्पेन व्याख्येयम् । ॐकारपूर्वा व्याहृतयो ब्रह्मणो मुखं तत्पूर्वा वा सावित्रीति । तथा च समाचारः । गुरुग्रहणं तु मुख्यं पितुर् उपनेतृत्वम् इति । तथा च श्रुतिः: &ldquo;तस्मात् पुत्रम् अनुशिष्टं लोक्यम् आहुः&rdquo; इति  (बाउ १।५।१७) । शिष्यग्रहणं तु पुत्रत्वे ऽप्य् अखिलशुश्रूषानियमार्थम् । क्षत्रियवैश्ययोर् अप्य् आपत्काले पुत्रोपनेतृत्वाद् गुरुत्वम् अविरुद्धम् । आचार्योपनयनं तु ब्राहमणस्यानुकल्पः । शौचम् आचाराश् च शौचाचाराः । शौचं मनोवाक्कायलक्षणं त्रिविधम् । अप्रतिरूपासङ्कल्पनं मनसः शुद्धिः, पाप्मनेतरस्य विरुद्धत्वात् । साधुशब्दप्रयोगः सत्यवचनं च वाचः । तथा च भारद्वाजः: &ldquo;न म्लेच्छभाषां शिक्षेत । म्लेच्छो ह वा एष यद् अपशब्द इति हि विज्ञायते । तस्माच् छिष्यम् उपनीय साधुशब्दाञ् छिक्षयेत् संध्योपासनाग्नीन्धनानि&rdquo; इत्यादि (च्ड़्। वध् ६।४१) । कायिकं तु मृद्वारिलक्षणं प्रसिद्धम् । अन्ये तु पञ्च शौचान्य् आचक्षते । तथा हि ।</p>
<blockquote>
<p>सत्यं शौचं मनःशौचं शौचम् इन्द्रियनिग्रहः ।</p>
</blockquote>
<blockquote>
<p>सर्वभूतदया शौचं जलशौचं तु पञ्चमम् ॥ इति ।</p>
</blockquote>
<p>आचाराश् चाग्नीन्धनाद्या आश्रमसंबन्धिनः । वर्णसंबन्धिनो ऽस्तेयाद्याः । शिक्षयेद् इति चोपदेशात् प्राग् उपनयनाद् अप्रवृत्तिः । तथा च गौतमः: &ldquo;प्राग् उपनयात् कामचारवादभक्षः&rdquo; इति (ग्ध् २।१) । यद्य् अपि कश्चित् प्राज्ञः स्वयं जानीयात्, तस्याप्य् अनुपनीतस्यानधिकारो गौतमवचनाद् एव । काललक्षणार्थं चोपनयग्रहणम्, न संस्कारार्थम्, कालस्यापेक्षितत्वात् । वर्णधर्मा हि जन्मानन्तरम् अशक्त्या बाध्यमानास् तस्याश् च प्रतिपुरुषम् अनियतत्वाद् अवध्यर्थनियतकालापेक्षिणस् तत्परत्वेनोपनयनश्रुतिं परिगृह्णन्ति । तथा चाथर्वणानां वितानकल्पः &ldquo;अनेनसः पुरो ऽष्टमाद् वसन्तात् कुमारकाः कामं चरन्ति सम्राड्धर्मणः पञ्चत्वयाजिनः&rdquo; इति कालपरता दर्शयति । स्त्रीणाम् अप्य् आ विवाहात् कामचारित्वम्, तस्यैव वैदिकत्ववचनात् । यथाह मनुः ।</p>
<blockquote>
<p>वैवाहिको विधिः स्त्रीणां संस्कारो वैदिकः स्मृतः । इति । (म्ध् २।६७)</p>
</blockquote>
<p>यदा च निश्चितं वैदिकत्वेनोपनयनं विवाहो वा प्रवर्तते, तत्सामान्यात् तदैवान्ये ऽपि वर्णधर्मा इत्य् अवसेयम् । तथा न्यायविधो याज्ञिकाः पठन्ति: &ldquo;अपि वा वेदतुल्यत्वाद् उपनयनेन प्रवर्तेरन्&rdquo; इति (प्म्स् ६।२।२२) । शूद्रस्य त्व् अवध्यर्थकालानुपदेशात् सामर्थ्यं नियामकं, षोडशाब्दं वा प्राग् बालत्वस्मृतेह् &ldquo;बालो वाप्य् ऊनषोडशः&rdquo; इति (विध् ५४।३३) । ब्राह्मणानाम् अपि परमोपनयनकालात् प्राग् अनुपनीतानां कामचारित्वं केचित् स्त्रीणां चर्तुत्रयात्, स हि परमो विवाहकाल इति । तत् तु प्रमाणशून्यत्वान् नातीवानुमन्यते, प्राथमकल्पिककाललक्षणायैवोपनयनं यतः । तथा चानेनसः पुरोऽष्टमाद् इत्य् उक्तम् एवेत्य् अलं प्रसङ्गेन ॥ १५ ॥</p>
<p><em>इदानीं शौचाभिधित्सया तन्निमित्तत्वान् मूत्रपुरीषोत्सर्गे विधिम् आह ।</em></p>
<blockquote>
<p>दिवासंध्यासु कर्णस्थब्रह्मसूत्र उदङ्मुखः ।**</p>
</blockquote>
<blockquote>
<p>कुर्यान् मूत्रपुरीषे तु रात्रौ चेद् दक्षिणामुखः ॥ १।१६ ॥**</p>
</blockquote>
<p>दिवा संध्ययोश् च कर्णारोपितयज्ञोपवीत उदङ्मुखो मूत्रपुरीषे कुर्यात् । रात्राव् अप्य् एवम् । दक्षिणामुखत्वं तु विशेषः । चेच्छब्दाद् यदा कुर्यात् तदैवम् इति गम्यते । तुशब्दो ऽवधारणार्थः । मूत्रपुरीषे एवैवं कुर्यात्, नान्यद् अपि रेत-उत्सर्गादि । यद् वा चशब्दार्थे स्मृत्यन्तरोपसङ्ग्रहणाय । यथाह शङ्खः: &ldquo;वग्यतो ऽवगुण्ठितशिरा भूमिम् अनतर्धाय मेहेत्&rdquo; इति । उपविष्टश् च, उत्थानवचनात् ॥ १६ ॥</p>
<p><em>किं पुनस् तस्मिन्न् एव देशे शौचं कर्तव्यम् । नेत्य् आह ।</em></p>
<blockquote>
<p>गृहीतशिश्नश् चोत्थाय मृद्भिर् अभ्युद्धृतैर् जलैः ।**</p>
</blockquote>
<blockquote>
<p>गन्धलेपक्षयकरं शौचं कुर्याद् अतन्द्रितः ॥ १।१७ ॥**</p>
</blockquote>
<p>चशब्दात् पूर्वम् अपि गृहीतशिश्नः कुर्यात् । उत्थाय तस्माद् देशात् । मृद्भिर् अभ्युद्धृतैर् जलैः शौचं कुर्यात् । मृद्भिर् इति बहुवचनं स्मृत्यन्तरोक्तपरिमाणप्राप्त्यर्थम् । यथाह मनुः ।</p>
<blockquote>
<p>एका लिङ्गे गुदे तिस्रस् तथैकत्र करे दश । इति । (म्ध् ५१३६)</p>
</blockquote>
<p>यत् तु स्मृत्यन्तरोक्तं &ldquo;पञ्चापाने&rdquo; (द्क्स्म् ५।५) इति, तद् अग्निहोत्रिविषयं द्रष्टव्यं, पुलस्त्यवचनात्:</p>
<blockquote>
<p>स्नातकस्य त्रयो ऽपाने पञ्चापाने ऽग्निहोत्रिणः ।</p>
</blockquote>
<blockquote>
<p>सर्वान् एव गृहस्थेषु शौचकल्पान् नियोजयेत् ॥ इति ।</p>
</blockquote>
<p>एतद् एव द्विगुणं नैष्ठिकस्य त्रिगुणम् अपत्नीकवनस्थस्य चतुर्गुणं ज्ञानभिक्षोः । मानवात् तु द्विगुणाद्युपकुर्वाणादीनाम् (म्ध् ५।१३७) । यथाह व्यासः ।</p>
<blockquote>
<p>शुक्लं धौतं यथा वस्त्रं मलिनं तद् भवेत् पुनः ।</p>
</blockquote>
<blockquote>
<p>निर्मलं तु भवेत् क्लेशात् स्त्रीपुंवर्गाश्रमास् तथा ॥</p>
</blockquote>
<blockquote>
<p>प्रायश्चित्तं च दण्डं च शौचं चातो यथाक्रमम् ।</p>
</blockquote>
<blockquote>
<p>कल्प्यम् उत्कृष्टम् उत्कृष्टे मधं मध्ये ऽधमे ऽधमम् ॥ इति ।</p>
</blockquote>
<p>यत् तु मृद्विशेषपरिमानं दक्षोक्तम्,</p>
<blockquote>
<p>अर्धप्रसृतिमात्रा तु प्रथमा मृद् उदाहृता । (द्क्स्म् ५।७)</p>
</blockquote>
<p>इति, तत् त्रित्वे सति गन्धलेपापकर्षणे च विरोधात् पूर्वा पूर्वा भूयसी परा परा मृद् अल्पेत्य् एवम् उपलक्षणार्थं विज्ञेयम् । यत् तु तत्रैव मूत्रशौचम्,</p>
<blockquote>
<p>एका लिङ्गे तु दातव्या तथैकत्र करे त्रयः ।</p>
</blockquote>
<p>इति, तत् केवलमूत्रविषयम्, अन्यत्र करशौचस्य तान्त्रिकत्वात् । सर्वाश्रमाणां चैतद् एव मूत्रशौचं, विशेषानभिधानात् । गृहस्थस्य चैतद् इति न द्विगुणकल्पना । तथा मृल्लक्षणम् अप्य् अन्वेष्यम्,</p>
<blockquote>
<p>वल्मीकाखूत्करो (त्के?) वा जलात् पथि कृता च या ।</p>
</blockquote>
<blockquote>
<p>कृतशौचावशिष्टा च षड्भिः शौचं न विद्यते ॥</p>
</blockquote>
<p>इत्यादि । अभ्युद्धृतैर् जलैः, जलाशयात् पाण्यादिना । गन्धलेपक्ष्यकरम् इति । तथा मृद् ग्रहीतव्या, यथा तिसृभिर् एव गन्धलेपक्षयो भविष्यतीत्य् अर्थः । श्लेष्मादिविष्यं वैतद् द्रष्टव्यम्, अन्यत्र गन्धापकर्षणाद् एव लेपापकर्षण्सिद्धेः । अतन्द्रितः अनलसः । यथाविधिं शौचं कुर्याद् इति विधिः, न यदेत्यर्थः (?) । यद् वा मृद्भिर् अधिश् च यथाविहितं शौचं कुर्युः । विहितपरिमाणाभिर् यथाश्रमं शौचं कुर्यात् । यस्य तु विशेषपरिमाणं नाम्नातं स मृज्जलैर् गन्धलेपक्षयकरं शौचं कुर्याच् छूद्रादिः । तथा च पितामहः ।</p>
<blockquote>
<p>त्रिषु ये नोपनीयन्ते शूद्राः सौधन्वना स्त्रियः ।</p>
</blockquote>
<blockquote>
<p>गन्धलेपापक(र्षणं?) तेषां शौचं मृदम्भसा ॥ इति । ॥ १७ ॥</p>
</blockquote>
<p><em>एवं तावन् मृद्वारिलक्षणम् शौचं निर्वर्त्य तस्माद् देशाद् अपक्रम्य पादौ प्रक्षाल्य ततः,</em></p>
<blockquote>
<p>अन्तर्जानु शुचौ देश उपविष्ट उदङ्मुखः ।**</p>
</blockquote>
<blockquote>
<p>प्राग् वा ब्राह्मेण तीर्थेन द्विजो नित्यम् उपस्पृशेत् ॥ १।१८ ॥**</p>
</blockquote>
<p>प्राग् वा प्रङ्मुखो वेत्य् अर्थः । स्मृत्यन्तराच् च बद्धशिखो बद्धकक्ष्य आ मणिबन्धनात् पाणी प्रक्षाल्य ब्राह्मेण तीर्थेन द्विजो नित्यम् उपस्पृशेत् । तथा च गौतमः: &ldquo;प्राङ्मुख उदङ्मुखो वा शौचम् आरभेत । शुचौ देश आसीनो दक्षिणं बाहुं जान्वन्तरा कृत्वा यज्ञोपवीत्य् आ मणिबन्धनात् पाणी प्रक्षाल्य वाग्यतः&rdquo; इत्यादि (ग्ध् १।३६) । द्विजग्रहणं स्त्र्यादिव्यावृत्त्यर्थम् । नित्यशब्दात् सर्वाश्रमेष्व् अयम् एवाचमनकल्पः । सूतकादाव् प्य् अनिवृत्तिर् इत्य् अन्ये ॥ १८ ॥</p>
<p><em>ब्राह्मेण तीर्थेनेत्य् उक्तम् । तस्य चालौकिकत्वाल् लक्षणम् आह ।</em></p>
<blockquote>
<p>कनिष्ठादेशिन्यङ्गुष्ठमूलान्य् अग्रं करस्य च ।**</p>
</blockquote>
<blockquote>
<p>प्रजापतिपितृब्रह्मदैवतीर्थान्य् अनुक्रमात् ॥ १।१९ ॥**</p>
</blockquote>
<p>ब्राह्मप्रसङ्गाद् अन्यन्य् अपि तीर्थानि कार्यौपयिकत्वाद् उच्यन्ते । तीर्थम् इति च दक्षिणहस्ते ऽवतारप्रदेशनामधेयम् । लोके ऽप्य् उदकाद्यवतारे तीर्थशब्दः प्रसिद्धः । तानि च विशेषकार्यौपयिकत्वात् स्तुत्यर्थं देवताभिर् आख्यायन्ते । अर्थतश् चतुर्णाम् अवगतानां[^५]<sup>[५]</sup> व्यवहारर्थं विशेषसंज्ञाः कथ्यन्ते । कनिष्ठामूले प्राजापत्यम् । देशिनीमूले पित्र्यम् । देशिन्य् अङ्गुष्ठानन्तराङ्गुलिः । तस्याङ्गुष्ठस्य चान्तराल इत्यर्थः । ब्राह्मं त्व् अङ्गुष्ठमूले । कराग्रे दैवम् । तत्र ब्राह्मेणोपस्पृशेद् इति प्रकृतसंबन्धः । तथा च शाट्यायनकः कल्पः: &ldquo;दक्षिणे ब्राह्मणहस्ते पञ्च तीर्थानि भवन्ति । प्राङ्मुखश् चेत् पुरस्ताद् दैवं, दकिणतः पित्र्यं, पश्चाद् ब्राह्मम्, उत्तरतः प्राजापत्यं, मध्ये पारमेष्ठ्यम्&rdquo; इत्यादि । वृद्धवासिष्ठे ऽप्य् एवम् एव । मध्ये सौम्यम् इति तु विशेषः । आचार्यस्य पञ्चतीर्थानभिधानं तस्य कमण्डलूपस्पर्शनादिविनियोगेनाल्पप्रयोजनत्वात् । ब्राह्मणग्रहणं चोदाहरणोपलक्षणार्थम् अन्यपरत्वात् । सव्ये पाणौ विरोधात् तीर्थाभाव एव । अतश् च ब्राह्मोपदेशाद् एव दक्षिणेनाचमनम् इति ज्ञायते । तथा चोक्तं &ldquo;दक्षिणेनाचमनम्&rdquo; इति ।</p>
<p><em>उपस्पृशेद् इत्य् उक्तम् । साधारणश् चालम्भनस्नानेषूपस्पर्शनशब्दः । तस्य गुणविधानतो वाक्यशेषान् निर्णयः । कानि पुन्स् तानि गुणविधानानीत्य् अत आह ।</em></p>
<blockquote>
<p>त्रिः प्राश्यापो द्विर् उन्मृज्यात् खानि चोर्ध्वम् उपस्पृशेत् ।**</p>
</blockquote>
<p>त्रिर् अपः पीत्वा द्विर् उन्मृजेत् । उच्छब्दः परेर् अर्थे, दृष्टार्थत्वात् । अत एव परिमार्जनं मुखस्य, खानि चोर्ध्वम् उपस्पृशेद् इति वचनात् । ऊर्ध्वम् इति खानि शीर्षण्यानि चक्षुरादीन्य् उच्यन्ते । चशब्दाद् अधश् च, &ldquo;पादाव् उक्षेन् मूर्धनि च दद्यान् नाभिं चोपस्पृशेत्&rdquo; इति स्मृत्यन्तरानुसारात् । पूर्वं च पादाभ्युक्षणं तत इन्द्रियालम्भः । उपशब्दप्रयोगाच् च बहिः स्पर्शणं, नाक्ष्णोः । अत्र प्रकृतत्वाद् अद्भिः । दक्षाद्युक्तश् चाङ्गुलीनियमो ऽनुरोद्धव्यः । अविशेषाच् चशब्दसामर्थाच् चाचमनप्रयोगभेदो ऽपि । यथ: &ldquo;संहताभिस् तिसृभिः पूर्वम् आस्यम् एवम् उपस्पृशेत्&rdquo; इत्यादि ।</p>
<p><em>किंलक्षणाः पुनर् आप आचमनयोग्याः । तद् आह ।</em></p>
<blockquote>
<p>अद्भिस् तु प्रकृतिस्थाभिर् हीनाभिः फेनबुद्बुदैः ॥ १।२० ॥**</p>
</blockquote>
<p>अद्भिर् इति पुनः श्रुतिर् गुणार्था । तुशब्दो विवेकार्थः । अद्भिर् एव नान्यसंसृष्टाभिः । तथा च शङ्खः: &ldquo;उद्धृत्य परिपूताभिः&rdquo; इति । प्रकृतिस्थाः स्वभावतः स्थिताः अक्षारा अशृताश् चेत्य् अर्थः । तथा च आपस्तम्बः: &ldquo;न तप्ताभिश् चाकारणात्&rdquo; (आप्ध् १।१५।६) इति । आतपादितप्ताश् तु जलाशये न दुष्यन्ति । मानवं च &ldquo;अनुष्णाभिः&rdquo; (म्ध् २।१६) इति । शङ्खवचनाद् अशृताभिर् इति व्याख्येयम् । तथा चातुरापवादः ।</p>
<blockquote>
<p>अनापदि द्विजातीनाम् अशृतेन यथाम्भसा ।</p>
</blockquote>
<blockquote>
<p>तद्वद् एव भवेच् छुद्धिः शृतेन शृतपायिनाम् ॥ इति ।</p>
</blockquote>
<p>&ldquo;न तप्ताभिश् चाकारणाद्&rdquo; इत्य् अस्याप्य् अयम् एवार्थः । ऋज्व् अन्यत् ॥ २० ॥</p>
<p><em>किं पुनस् तासां परिमाणम् । उच्यते ।</em></p>
<blockquote>
<p>हृत्कण्ठतालुगाभिस् तु यथासंख्यं द्विजातयः ।**</p>
</blockquote>
<blockquote>
<p>शुध्येरन् स्त्री च शूद्रश् च सकृत् स्पृष्टाभिर् अन्ततः ॥ १।२१ ॥**</p>
</blockquote>
<p>तुशब्दात् प्राग्घृदयप्राप्तेर् अशुद्धिः, न परतो गमने । &ldquo;स्त्री च शूद्रश् च सकृत् स्पृष्ठाभिर् अन्ततः&rdquo; । पूर्वश् चकार उत्कृष्यैवकारार्थो व्याख्येयः । स्पृष्टाभिर् एवेत्य् अर्थः । ततश् चान्यपरिसंख्यानाद् इन्द्रियालम्भनादिनिवृत्तिः । परिमार्जनं तु दृष्टार्थत्वात् प्रवर्तते । तथा च बौधायनः: &ldquo;न बुद्बुदाभिर् न फेनाभिर् न कलुषाभिर् न हसन् न जल्पन् न तिष्ठन् न विलोकयन् न प्रह्वो न प्रणतो न मुक्तशिखो नाबद्धकक्ष्यो न बहिर्जानुः शब्दम् अकुर्वन् त्रिर् अपो हृदयङ्गमाः पिबेद् द्विः परिमृज्यात् । त्रिर् इत्य् एके । सकृद् उभयं शूद्रस्य स्त्रियाश् च&rdquo; (ब्ध् १।८।१७–२२) इति सकृत् परिमार्जनं दर्शयति । अन्ततो जिह्व्येत्य् अर्थः । तृतीयार्थे पञ्चमी ॥ २१ ॥</p>
<p><em>एवं तावद् आचमनविधिम् उक्त्वानन्तरं स्नानादिविधिम् आह ।</em></p>
<blockquote>
<p>स्नानम् अब्दैवतैर् मन्त्रैर् मार्जनं प्राणसंयमः ।**</p>
</blockquote>
<blockquote>
<p>सूर्यस्य चाप्य् उपस्थानं गायत्र्याः प्रत्यहं जपः ॥ १।२२ ॥**</p>
</blockquote>
<p>कार्य इति शेषः । स्नानं प्रत्यहं कुर्यात् । तस्य च विधिर् आचार्येणैवान्यत्राभिहितः ।</p>
<blockquote>
<p>विद्यमाने प्रभूते हि नाल्पे स्नानं स्माचरेत् । इति ।</p>
</blockquote>
<p>उभयात्मकं हि स्नानं शौचम् आचारश् च । तत्र केचित् पञ्चविधम् आहुः &ldquo;आग्नेयं वारुणम्&rdquo;[^६] इत्यादि । तत् पुनर् गृहस्थ्स्यापद्विषयं द्रष्टव्यम् । इह त्व् अम्भसैव स्नानम् दण्डवद् आप्लववचनाद् ब्रह्मचारिणः । संध्योपासनादयस् त्व् आचाराः । तत्रायं संध्योपासनविधिः &ldquo;अब्दैवतैर् मन्त्रैर् मार्जनम्,&rdquo; &ldquo;आपोहि ष्ठा&rdquo; इत्येवमादिभिः । प्राणसंयमश् च वक्ष्यमाणः । &ldquo;सूर्यस्य चाप्य् उपस्थानम्,&rdquo; चशब्दाद् द्रुपदायाश् च । तथा च संध्योपासनविधौ हारीतः ।</p>
<blockquote>
<p>यतः प्राणान् समाधाय त्रिर् जपेद् द्रुपदाम् ऋचम् ।</p>
</blockquote>
<blockquote>
<p>त्रिसंध्यम् एनसो मुक्तो दीपिकेव विराजते ॥ इति ।</p>
</blockquote>
<p>सूर्योपस्थानं च सौरीभ्याम् ऋग्भ्याम् । यथोक्तम् ।</p>
<blockquote>
<p>आपोहिष्ठातृचेनाद्भिर् मार्जयित्वा शुचिर् नरः ।</p>
</blockquote>
<blockquote>
<p>अथोद् उ त्यम् इति द्वाभ्याम् उपतिष्ठेत भास्करम् ॥ इति ।</p>
</blockquote>
<p>सावित्रीं च गायत्रीं &ldquo;तत् सवितुर्&rdquo; इत्य् ॐकारव्याहृतिपूर्विकां प्रत्यहं जपेत् । तथा च मनुः ।</p>
<blockquote>
<p>एतद् अक्षरम् एतां च जपन् व्याहृतिपूर्विकाम् ।</p>
</blockquote>
<blockquote>
<p>संध्ययोर् उभयोर् विप्रो वेदपुण्येन युज्यते ॥ इति । (म्ध् २।७८)</p>
</blockquote>
<p>अपिशब्दात् स्नानाद्य् अपि नित्यम् । स्नानं च दण्डवद् आप्लवनं ब्रह्मचारिणो ऽविरुद्धम् । गौतमीयं तु सुखार्थस्य प्रतिषेधः (च्ड़्। ग्ध् १।१३) । तथा च आपस्तम्बः &ldquo;नाप्सु श्लाघमानः स्नायात्&rdquo; (आप्ध् १।२।३०) इत्य् अदृष्टार्थम् अनिषिद्धम् इति दर्शयति । एवं मनुः ।</p>
<blockquote>
<p>नित्यं स्नात्वा शुचिः कुर्याद् देवर्षिपितृतर्पणम् । इति । (म्ध् २।१७६)</p>
</blockquote>
<p>देवतर्पणादिप्राप्त्यर्थो वापिशब्दो व्याख्येयः, अस्माद् एव मनुवचनात् (?) ॥ २२ ॥</p>
<p><em>प्राणायामः कर्तव्य इत्य् उक्तम् । तत्स्वरूपम् आह ।</em></p>
<blockquote>
<p>गायत्रीं शिरसा सार्धं जपेद् व्याहृतिपूर्विकाम् ।**</p>
</blockquote>
<blockquote>
<p>प्रतिप्रणवसंयुक्तां त्रिर् अयं प्राणसंयमः ॥ १।२३ ॥**</p>
</blockquote>
<p>&ldquo;महर् जनस् तपः सत्यं भूर् भुवः सुवस् तत् सवितुर् वरेण्यम्&rdquo; इत्य् ऋचम् ।</p>
<blockquote>
<p>सावित्र्याश् च शिरः पुण्यम् आपो ज्योती रसो ऽमृतम् । इति ।</p>
</blockquote>
<p>अयं च प्राणसंयमस् त्रिः कार्य इति योजनीयम् । अन्ये त्व् एवंरूपां सावित्रीं त्रिर् जपेद् अयं च प्राणसंयम इत्य् वर्णयन्ति । संयतोच्छ्वासेन चायं जपः कार्यः, समाख्यानात् । तथा च मनुः ।</p>
<blockquote>
<p>त्रिर् जपेद् आयतप्राणः प्राणायामः स उच्यते । इति । (म्ध् २।८३ अद्दितिओन्)</p>
</blockquote>
<p><em>पाठक्रमाच् च मार्जनात् परतः प्राणायामप्राप्ताव् आह ।</em></p>
<blockquote>
<p>प्राणान् आयम्य संशुद्धस् तृचेनाब्दैवतेन तु ।**</p>
</blockquote>
<blockquote>
<p>जपन्न् आसीत सावित्रीं प्रत्यग् आ तारकोदयम् ॥ १।२४ ॥**</p>
</blockquote>
<p>यद् वा, अयं सायंसंध्यविषय एव क्रमः । पूर्वं प्राणान् आयम्य संशोधनं कार्यम् । संशब्दाच् चाद्भिर् मार्जनं दर्भैः । तृचेनेत्य् अधिकनिवृत्त्यर्थम् । पुनर्वचनम् अत्रैव । अतश् च मध्यंदिन आधिक्यम् अविरुद्धम् । तुशब्दश् चशब्दार्थे द्रुपदाप्राप्त्यर्थः । अर्धास्तमित आदित्ये प्राणान् आयम्य &ldquo;आपो हि ष्ठा&rdquo; इति तृचेन मार्जयित्वा द्रुपदां च जप्त्वा सूर्यम् उपस्थाय जपन्न् आसीत सावित्रीम् ॐकारमहाव्याहृतिपूर्विकां प्रत्यङ्मुख आ नक्षत्रोदयात् । यद् अपि &ldquo;आ ज्योतिषो दर्शनात्&rdquo; इत्य् उक्तम्, तद् अप्य् उदयोपलक्षणार्थम् एव, दर्शनस्यानियतत्वात् । द्वयं चानेन श्लोकेन विधीयते: प्राणायामस्य पूर्वकालता सायं च संध्याविधानम्, आ नक्षत्रदर्शनाद् इति लिङ्गात् । कालविशिष्टसंध्योपासनविधिर् वा स्यात् । एवं च &ldquo;तृचेनाब्दैवतेन&rdquo; इत्य् अधिकनिवृत्त्यर्थं पुनर्वचम् अर्थवत् । तथा च स्नानविधौ स्पष्टीकरिष्यते ॥ २४ ॥</p>
<p><em>किं सायम् एव संध्योपासनम् उत प्रातर् अपि । यदा च प्रातः, तदा किम् एवम् एव । उच्यते ।</em></p>
<blockquote>
<p>संध्यां प्राङ् प्रातर् एवं हि तिष्ठेद् आ सूर्यदर्शनात् ।**</p>
</blockquote>
<blockquote>
<p>अग्निकार्यं ततः कुर्यात् संध्ययोर् उभयोर् अपि ॥ १।२५ ॥**</p>
</blockquote>
<p>एवम् एव प्रातः संध्योपासनं कुर्यात् । अयं तु विशेषः: प्राङ्मुखस् तिष्ठन् नक्षत्रदर्शनाद् आरभ्य आ सूर्यधर्शनाज् जपं कुर्यात् । मध्यंदिने तु विशेषानभिधानात् प्राङ्मुख उदङ्मुखो वासीनः शक्त्या सावित्रीं जपेत् । अन्ये त्व् आदित्याभिमुखस् तिष्ठन् सहस्रादिसंख्याताञ् जपेद् इत्य् आहुःन्, हारीतवचनात् ।</p>
<blockquote>
<p>देवी सहस्रशीर्षा तु शतमध्या दशावरा ।</p>
</blockquote>
<blockquote>
<p>जपेद् अतः सहस्रान्तां शतमध्यां दशावराम् ॥ इति ।</p>
</blockquote>
<p>तत् तु कार्योपरोधाद् अग्निहोत्रिविषयं द्रष्टव्यम् । प्राक् सूर्योदयाद् उपस्थानानुपपत्तेर् उत्कर्ष इति केचित् । न त्व् एवं समाचारः । अभिविधावाङ् द्रष्टव्यः,</p>
<blockquote>
<p>ऋषयो दीर्घसंध्यत्वाद् दीर्घम् आयुर् अवाप्नुयुः । (म्ध् ४।९४)</p>
</blockquote>
<p>इत्य् स्मृत्यन्तरदर्शनात् । संध्येति चोपस्थानकर्मणो नामधेयं, कालस्य चान्यतः प्राप्तत्वात् । यथाह गार्ग्यः ।</p>
<blockquote>
<p>पूर्वां संध्यां सनक्षत्रां प्रातर् आ भास्करोदयात् ।</p>
</blockquote>
<blockquote>
<p>आ तारकोदयात् सायं पश्चिमां सदिवाकराम् ॥ इति ।</p>
</blockquote>
<p>&ldquo;अर्धास्तमितभास्कराम्&rdquo; इति संवर्तः । मार्जनं त्व् आत्मसंस्कारार्थं संध्याङ्गं च । अन्ये तु जपकर्मप्राधान्यं मन्यन्ते । यथाह मनुः ।</p>
<blockquote>
<p>पूर्वां संध्यां जपंस् तिष्ठेत् सावित्रीम् आर्कदर्शनात् । इति । (म्ध् ४।९३)</p>
</blockquote>
<p>तिष्ठञ् जपेद् इति विभक्तिव्यत्ययस् तथा स्यात् । एवं च संध्याम् उपास्याग्निकार्यं कुर्यात् । तस्य विधिर् गृह्याद् अवगन्तव्यः । &ldquo;संध्ययोर् उभयोः&rdquo; संध्याशब्दश् चायम् अनन्तरकालोपलक्षणार्थः, विरोधात् । उभयग्रहणं चादरार्थम् । &ldquo;कृताग्निकार्यो भुञ्जीत&rdquo; (य्ध् १।३५) इत्य् अग्निकार्यम् अन्यत् कर्तव्यम् इत्य् आशङ्का मा भूद् इत्य् आदरः । अन्ये तु संध्ययोर् इत्य् अङ्गाङ्गिभावं मन्यन्ते । तत् पुनर् नातीव पेशलम्, &ldquo;ततः&rdquo; इति क्रमाभिधानात् सप्तमीनिर्देशाच् च । अपिशब्दो नित्यत्वज्ञापनार्थः । अहर् अहर् इत्य् अनुकर्षणात् ॥ २५ ॥</p>
<p><em>एवम् अग्निकार्यं निर्वर्त्य,</em></p>
<blockquote>
<p>ततो ऽभिवादयेद् वृद्धान् असाव् अहम् इति ब्रुवन् ।**</p>
</blockquote>
<blockquote>
<p>गुरुं चैवाप्य् उपासीत स्वाध्यायार्थं समाहितः ॥ १।२६ ॥**</p>
</blockquote>
<p>तत इति क्रमार्थम् । &ldquo;अभिवादयेद् वृद्धान्&rdquo; विद्याभिजनवृत्तवयोधनादिभिः । असाव् इति नामादेशः । इतिकरणः प्रकारार्थः । यथाह बौधायनः: &ldquo;कामम् अन्यस्मै साधुवृत्ताय गुरुणानुज्ञातः असाव् अहं भो इति श्रोत्रे संस्पृश्य मनसः समाधानार्थम् अधस्ताज् जान्वोर् आ पद्भाम्&rdquo; इत्यादि (ब्ध् १।३।२६–२८) । श्रोत्रसंस्पर्शश् च समाचाराद् देशनियत इति केचित् । यद् आपस्तम्बेनोक्तम्: &ldquo;दक्षिणं बाहुं श्रोत्रसमं प्रसार्य ब्राह्मणो ऽभिवादयेत्&rdquo; इत्यादि (आप्ध् १।५।१६) । तद् दृष्टार्थत्वाद् दूरस्थविषयं द्रष्टव्यम् । अभिवाद्यानभिवाद्यविवेको ऽन्वेष्टव्यः । यथा: &ldquo;नाप्रयतो नाप्रयताय&rdquo; इत्यादि (ब्ध् १।३।२९) । यथा: &ldquo;समिन्मृदुदकुम्भहस्तो नाभिवादयेत्&rdquo; (ब्ध् १।३।३१) । अन्यद् अप्य् एवंसंयुक्तं &ldquo;न समवाये ऽभिवादनम् अत्यन्तशो भ्रातृपत्नीनां जातवीर्यश् चेद्&rdquo; इत्यादि (ब्ध् १।३।३२–३३) । &ldquo;नाम्नो ऽन्ते ये न प्लुतिं विदुर्&rdquo; इत्यादि । &ldquo;गुरुं चैवाप्य् उपासीत&rdquo; इति तुशब्दार्थश् चशब्दः । एवशब्दश् च मकारान्तः । गुरुं त्व् एवम् उपसंगृह्णीयात्, नाभिवादयेद् इत्य् अर्थः । यथाह मनुः ।</p>
<blockquote>
<p>व्यत्यस्तपाणिना कार्यम् उपसंग्रहणं गुरोः ।</p>
</blockquote>
<blockquote>
<p>सव्येन सव्यः स्प्रष्टव्यो दक्षिणेन तु दक्षिणः ॥ (म्ध् २।७२)</p>
</blockquote>
<p>इति वचनात् । यत् त्व् आपस्तम्बोक्तं, &ldquo;दक्षिणं पादं पाणिभ्यां परिमृज्य हस्तं गृह्णीयात्&rdquo; (आप्ध् १।५।२१) इति, तत् प्रसादविशेषार्थत्वान् नैमित्तिकम् । पूर्वं गुरोर् उपसंग्रहणम्, &ldquo;गुरुणानुज्ञातः&rdquo; इति वचनात् । न केवलम् उपसंगृह्णीयात्, अप्य् उपासीत स्वाध्यायार्थं समाहितः प्रणिहितमनाः । यद् वा, अन्तरेणापि स्वाध्यायार्थम् उपासीतेत्य् एवम् अपिशब्दार्थः ॥ २६ ॥</p>
<p><em>अयं चान्यस् तद्धर्मः ।</em></p>
<blockquote>
<p>आहूतश् चाप्य् अधीयीत लब्धं चास्मै निवेदयेत् ।**</p>
</blockquote>
<blockquote>
<p>हितं चास्याचरेन् नित्यं मनोवाक्कायकर्मभिः ॥ १।२७ ॥**</p>
</blockquote>
<p>आहूतो ऽविचारयन् गुरुणा गच्छेत् । चशब्दाद् अनाहूतश् च । किं चान्यत् । अप्य् अधीयीत गुरुणानुज्ञातः, अपिशब्दात् । प्रकारार्थो वापिशब्दः, &ldquo;अर्थनित्यः परीक्षेत&rdquo; (निरुक्त २।१) इति शब्दज्ञा यतः । प्रकारं चाह गौतमः: &ldquo;पाणिना सव्यम् उपसंगृह्य&rdquo; इत्यादि (ग्ध् १।४६) । लब्धं च बैक्षम् अस्मै निवेदयेत्, लाभान्तराभावात् । यद् वा, अन्यद् अप्य् अयाचितम् अप्रत्याख्येयं, ब्राह्मणाद्याहृतम् अस्माद् एव वचनाद् गृह्णीयात् । गुर्वर्थं वा तदनुज्ञया भिक्षेतेति । तथ च आपस्तम्बः: &ldquo;सर्वं लाभम् आहरन् गुरवे&rdquo; (आप्ध् १।३।२५) इति सर्वग्रहणाद् भैक्षस्य पृथङ्निवेदनाद् एतद् एव ज्ञापयति । यत् तु &ldquo;पक्वान्नस्वामिनो भिक्षवः&rdquo; इति, तद् आत्मवृत्त्यर्थं द्रष्टव्यम् । &ldquo;हितं तस्याचरेन् नित्यम्&rdquo;, चशब्दात् प्रियं च । तथाह गौतमः: &ldquo;युक्तः प्रियहितयोः&rdquo; इति (ग्ध् २।३०) । अप्रियम् अपि च तदात्वे हितं भवत्य् एवौषधादि । अतो भेदेनाभिधानम् । नित्यशब्दाच् च समावृत्तो ऽपीति गम्यते । मनोवाक्कायकर्मभिर् इति सर्वथेत्य् अर्थः । यथाहाम्नायः: &ldquo;यस् ते न द्रुह्येत् कतमच् चनाहं ये गुरुं नाद्रियन्ते विप्रा मनसा वाचा कर्मणा वा&rdquo; इति (च्ड़्। वध् २।९, ११) । हितप्रकारविशेषश् च लोकतः शास्त्रान्तरतश् चावगमयितव्यः । एते ब्रह्मचारिणो नियमाः ॥ २७ ॥</p>
<p><em>गुरोः पुनः ।</em></p>
<blockquote>
<p>कृतज्ञो ऽद्रोही मेधावी शुचिः कुल्यो ऽनसूयकाः ।**</p>
</blockquote>
<blockquote>
<p>अध्याप्याः साधुशक्ताप्तस्वार्थ्दा धर्मतस् त्व् इमे ॥ १।२८ ॥**</p>
</blockquote>
<p>कृतज्ञः प्रसिद्ध एव । अद्रोही सर्वभूतानाम्, आचार्याद्रोहस्य हितवचनाद् एव सिद्धत्वात् । शुचिर् व्याख्यातः । कुल्यः कुलीनः । अनसूयकाः असूयारहिताः । असूया परमर्मसूचनम् अभिनयादिना, परिवादो वा । उक्तवक्ष्यमाणविशेषणं वैतद्, बहुवचनसामर्थ्यात् । एकवचनपाठे ऽप्य् अयम् अध्याप्यान्तरोपन्यासः । साधुः सद्भिर् व्याख्यातः । शक्तो ऽभियोगग्रहणसमर्थ ऊहापोहक्षमो वा । आप्तो मित्रम् । स्वः पुत्रव्यतिरेकेण भ्रात्रादिः । अर्थदो द्रव्यदः, विद्याप्रदो वा । &ldquo;विद्या मनुष्याश् च विहिताः परिवर्तकेन&rdquo; (वध् २।३९) इति स्मृत्यन्तरात् । द्रव्यदश् चापणेन, धर्मत इत् वचनाद् भृतकाध्यापनप्रतिषेढच् च । एते धर्मतो ऽध्याप्याः । तुशब्दाच् च वृत्त्यर्थम् अन्यो ऽपि । यथाह मनुः ।</p>
<blockquote>
<p>आचार्यपुत्रः शुश्रूषुर् ज्ञानदो धार्मिकः शुचिः ।</p>
</blockquote>
<blockquote>
<p>शक्तो ऽर्थदो ऽर्थी स्वः साधुर् अध्याप्या दश धर्मतः ॥ इति । (म्ध् २।१०९)</p>
</blockquote>
<p>आचार्यच्छलेन शिष्यस्यामी धर्मा विधीयन्ते । एवंगुणो ऽध्याप्यः । तेन चैवं भवितव्यम् इत्य् अर्थः । अमी च ब्रह्मचारिण एव ॥ २८ ॥</p>
<blockquote>
<p>दण्डाजिनोपवीतानि मेखलाम् चैव धारयेत् ।**</p>
</blockquote>
<blockquote>
<p>ब्राह्मणेषु चरेद् भैक्षम् अनिन्द्येष्व् आत्मवृत्तये ॥ १।२९ ॥**</p>
</blockquote>
<p>एवशब्दो मकारान्तो द्रष्टव्यः, स्मृत्यन्तरोक्तप्रकारार्थः । चशब्दो ऽनुक्तसमुच्चयार्थः । यथाह गौतमः: &ldquo;वासांसि शाणक्षौमचीरकुतपाः सर्वेषाम्&rdquo; इत्यादि (ग्ध् १।१७) । दण्डप्रकारश् च: &ldquo;बैल्वपालाशौ ब्राह्मणदण्डौ&rdquo; इत्यादि (ग्ध् १।२२) । &ldquo;कृष्णरुरुबस्ताजिनानि&rdquo; (ग्ध् १।१६) इत्य् अजिनप्रकारः । तानि चोत्तरीयाणि । यथाह आपस्तम्बः: &ldquo;अजिनम् एवोत्तरीयं धारयेयुः&rdquo; इति (आप्ध् १।३।१०) । उपवीतं च । यथाह बौधायनः: &ldquo;कौशं सौत्रं वा त्रिस् त्रिवृद् यज्ञ्ōपवीतम् । आ नाभेर् दक्षिणं बाहुम् अवधाय शिरो ऽवदध्यात्&rdquo; इति (ब्ध् १।८।५–७) । मानवं तु: &ldquo;उद्धृते दक्षिणे पाणौ&rdquo; (म्ध् २।६३) इत्यादि विन्यासार्थम् । यत् तु वर्णविशेषेण &ldquo;कार्पासम् उपवीतं स्याद् विप्रस्य&rdquo; इत्यादि (म्ध् २।४४), तज् जातुकर्णिवचनात् &ldquo;दीक्षितौ चेद् राजन्यवैश्यौ शाणाविके कुर्याताम्&rdquo; इति दीक्षितविषयम् । मेखलाप्रकारश् च: &ldquo;मौञ्जी त्रिवृत् समा श्लक्ष्णा&rdquo; इत्यादि (म्ध् २।४२) । एतानि च दण्डादीन्य् अविरुद्धेषु कालेषु नित्यं धार्याणि । यत् तु मनुनोक्तम्: &ldquo;प्रतिगृह्येप्सितं दण्डम्&rdquo; इति (म्ध् २।४८), तद् आप्द्य् अन्यदण्डग्रहणार्थं द्रष्टव्यम् । &ldquo;ब्राह्मणेषु चरेद् बैक्षम् अनिन्द्येष्व् आत्मवृत्तये,&rdquo; न सर्वार्थम् । ब्राहमणकुलेष्व् इति चायं प्रथमः कल्पः । क्षत्रियवैश्यकुलेष्व् इति चायम् अनुकल्पः । शूद्रकुलेष्व् अपीत्य् आपत्कल्पः । तथा चाह मनुः ।</p>
<blockquote>
<p>वेदयज्ञैर् अहीनानां प्रशस्तानां स्वकर्मसु ।</p>
</blockquote>
<blockquote>
<p>ब्रह्मचार्य् आहरेद् भैक्षं गृहेभ्यः प्रयतो ऽन्वहम् ॥</p>
</blockquote>
<blockquote>
<p>सर्वं वा विचरेद् ग्रामं पूर्वोक्तानाम् असम्भवे । इति । (म्ध् २।१८३, १८५)</p>
</blockquote>
<p>&ldquo;सार्ववर्णिकं भैक्षचरणम्&rdquo; (ग्ध् २।३५) इति च गौतमः । ब्राह्मणवचने ऽपि ब्राह्मण्स्त्रीभ्यो भैक्षचरणम् । यथाह आपस्तम्बः: &ldquo;अप्रत्याचक्षाणाम्&rdquo; इति (आप्ध् १।३।२६) । आम्नायश् च: &ldquo;यस्या आचारभूयिष्ठं श्लक्ष्णता च तां भिक्षेद् इत्य् आहुस् तल्लोक्यम् इति । अथ यद्य् अन्यां भिक्षितव्यां न विन्देतापि स्वाम् एवाचार्यानीं भिक्षेत&rdquo; इति स्त्रियं भिक्षितव्यां दर्शयति । &ldquo;स्वस्ति वाच्य भिक्षादानम् अप्पूर्वम्&rdquo;[^७] (ग्ध् ५।१८) इत्य् एतद् अपि स्त्रीविषयम् एव । दातुर् वैतद् इत्य् अदोषः ॥ २९ ॥</p>
<p><em>ब्राह्मणविषयैवेयं बैक्षवृत्तिः । इतरयोः प्रतिग्रहानधिकाराद् इत्याशङ्कां निराकरिष्णुर् गुणोपदेशद्वारेण प्राप्तिम् आह ।</em></p>
<blockquote>
<p>आदिमध्यावसानेषु भवच्छब्दोपलक्षिता ।**</p>
</blockquote>
<blockquote>
<p>ब्राह्मणक्षत्रियविशां भैक्षचर्या यथाक्रमम् ॥ १।३० ॥**</p>
</blockquote>
<p>निगदव्याख्यानः श्लोकः ॥ ३० ॥</p>
<p><em>वृत्त्यर्थत्वाद् अविद्यमानधनस्यैव प्राप्ताव् आह ।</em></p>
<blockquote>
<p>ब्रह्मचर्ये स्थितो नैकम् अन्नम् अद्याद् अनापदि ।**</p>
</blockquote>
<blockquote>
<p>ब्राह्मणः कामम् अश्नीयाच् छ्राद्धे व्रतम् अपीडयन् ॥ १।३१ ॥**</p>
</blockquote>
<p>स्थितवचनाद् अन्यथा वृत्ताव् अब्रह्मचारी स्यात् । &ldquo;नैकस्मिन् गृहे बुञ्जीतानापदि&rdquo; इति ब्रुवन्न् आपदि प्रतिप्रसवाद् विद्यमानधनस्यापि बैक्षेण वृत्तिनियमं दर्शयति । &ldquo;ब्राह्मणः कामम् अश्नीयात्,&rdquo; भिक्षार्थम् आगतो ऽनिन्द्यैर् आमन्त्रितश् च । न राजन्यवैश्यौ ।  व्रतम् अपीडयन्, मधुमांसादिवर्जम् इत्य् अर्थः। तथा च मनुः ।</p>
<blockquote>
<p>व्रतवद् दैवदेवत्ये पित्र्ये कर्मण्य् उपस्थिते ।</p>
</blockquote>
<blockquote>
<p>कामम् अभ्यर्थितो ऽश्नीयाद् व्रतम् अस्य न लुप्यते ॥ इति । (म्ध् २।१८९)</p>
</blockquote>
<p>अनन्तरं च ब्राह्मणस्तुत्या राजन्यवैश्ययोर् अनधिकारं दर्शयति । यत् तु ब्रह्मचारिणः श्राद्धभोजने प्रायश्चित्त्म् आम्नातं, तत् पूर्वेद्युर् आमन्त्रितस्येति द्रष्टव्यम् ॥ ३१ ॥</p>
<p><em>उक्ताश् च ब्रह्मचारिणो नियमाः । यमा उच्यन्ते ।</em></p>
<blockquote>
<p>मधुमांसाञ्जनोच्छिष्टशुक्तस्त्रीप्राणिहिंसनम् ।**</p>
</blockquote>
<blockquote>
<p>भास्करालोकनाश्लीलपरिवादांश् च वर्जयेत् ॥ १।३२ ॥**</p>
</blockquote>
<p>यद्य् अपि मध्वशनम् आम्नाये ऽनुमतम्, &ldquo;तत् स्वादुकारम् एवाश्नीयात्&rdquo; इति, तथाप्य् आचार्यस्य न ब्रह्मचारी सन् मध्व् अश्नीयद् इत्य् अयम् एव पक्षो ऽभिमतः, अनुज्ञानस्यापद्विष्ययत्वात् । ऋग्यजुःसामादिभिर् व्यवहारवान् विद्वान् कर्तव्यम् इत्य् आपदि मद्व् अश्नीयाद् इत्य् अर्थः, नान्यस्मिन् । तथा च चरकाः पठन्ति: &ldquo;श्वेतकेतुं हारुणेयं ब्रह्मचर्यं चरन्तं किलासो जग्राह । तम् अश्विनाव् ऊचतुः: ऽमधुमांसौ किल ते भैषज्यम्ऽ इति । स होवाच: ऽब्रह्मचर्यमानी कथं मद्व् अश्नीयाम्ऽ इति । तौ होचतुः: ऽयदा चात्मना पुरुषो जीवति, अथान्यत् सुकृतं करोमिऽ इति । आत्मानं ह्य् एव सर्वतो गोपायेत्&rdquo; । अथ खल्व् आहुर् वाजसनेयिनः: &ldquo;आचार्याय मधुमांसे प्रदास्यामस् तदुच्छिष्टं भोक्ष्यामः । तथा न दुष्यामहे, तद् यथाग्निहोत्रोच्छिष्टम् एव नस् तद् भविष्यति&rdquo; इत्यादिना आपद्विषयता वाजसनेयिवाक्यस्येति विज्ञायते । ततश् चानापद्य् अन्यथाभक्षणे च प्रायश्चित्तम् । अञ्जनग्रहणं त्व् अलङ्कारलक्षणार्थम् । उच्छिष्टं चागुरोः । तथा चाहुः: &ldquo;उच्छिष्टम् अगुरोर् अभोज्यम्&rdquo; इति । शुक्तं पर्युषितं भक्षादि । स्त्रियश् च संभाषणादाव् अपि, अन्यत्रावश्यकार्यात् । तथा च आपस्तम्बः: &ldquo;स्त्रीभिर् यावदर्थं संभाषेत&rdquo; इति (आप्ध् १।३।१६) । प्राणिहिंसनं मनसापि । तथा च भरद्वाजः: &ldquo;मनसा प्राणिहिंसायां त्रिर् द्रुपदाम् आवर्तयेत्&rdquo; इति । भास्करालोकनम् उदयास्तमयादौ । यथाहुः ।</p>
<blockquote>
<p>नेक्षेतोद्यन्तम् आदित्यं नास्तं यन्तं कदाचन । इति । (म्ध् ४।३७)</p>
</blockquote>
<p>अश्लीलं सङ्कल्पनम् अपि, &ldquo;यदि वेदम् अप्रतिरूपं संकल्पयति&rdquo; इति श्रुतेः । यत् तु &ldquo;शुक्ता वाचः&rdquo; (ग्ध् २।१९) इति, तत् प्रायश्चित्तविशेषार्थम् । परिवादं द्विषद्भ्यो ऽपि । चशब्दः स्मृत्यन्तरोक्तयमप्राप्त्यर्थः । यथोकम् &ldquo;उपानच्छत्रकामक्रोध&rdquo; इत्यादि (ग्ध् २।१३) । औषधर्थं चानलङ्कारत्वाद् अञ्जनाद्य् अप्रतिषिद्धम् । तथा चाम्नायः: &ldquo;आत्मानं ह्य् एव सर्वतो गोपायेत्&rdquo; इति दर्शित एव । एवम् उदाहरणार्थं कतिचिद् यमनियमा उक्ताः । सर्वथा यान् एव गुरुर् आचार्यो वा ब्रूयात्, त एव ब्रह्मचारिणो यमनियमा इत्य् अवसेयम् । तथा च शौनकः: &ldquo;यद् एव विद्वान् आचार्यो वा ब्रूयात् तद् एवाविचिकित्सन्न् आचरेत् । उपदेशत एव ब्रह्मचारिणो धर्म इति हि विज्ञायते&rdquo; इत्य् आह ॥ ३२ ॥</p>
<p><em>किंलक्षणः पुनर् गुरुः किंलक्षणो वाचार्य इति । उच्यते ।</em></p>
<blockquote>
<p>स गुरुर् यः क्रियाः कृत्वा वेदम् अस्मै प्रयच्छति ।**</p>
</blockquote>
<blockquote>
<p>उपनीय ददद् वेदम् आचार्यः स उदाहृतः ॥ १।३३ ॥**</p>
</blockquote>
<p>निषेकाद्याः क्रियाः कृत्वा वेदम् अस्मै प्रयच्छति यः, स गुरुर् उच्यते । &ldquo;निषेकादीनि कर्माणि&rdquo; इति (म्ध् २।१४२) स्मृत्यन्तरात् पितेत्य् अर्थः । उपनयनम् एव केवलं कृत्वा वेदं ददद् आचार्यः स उदाहृतो मन्वादिभिः । तथा चाह मनुः ।</p>
<blockquote>
<p>उपनीय तु यः शिष्यं वेदम् अध्यापयेद् द्विजः ।</p>
</blockquote>
<blockquote>
<p>सकल्पं सरहस्यं च तम् आचार्यं प्रचक्षते ॥ इति (म्ध् २।१४०) ॥ ३३ ॥</p>
</blockquote>
<p><em>मान्यत्वज्ञापनार्थं प्रसङ्गाद् ऋत्विगुपाध्यायाव् उच्येते ।</em></p>
<blockquote>
<p>एकदेशम् उपाध्याय ऋत्विग् यज्ञकृद् उच्यते ।**</p>
</blockquote>
<blockquote>
<p>एते मान्या यथापूर्वम् एभ्यो माता गरीयसी ॥ १।३४ ॥**</p>
</blockquote>
<p>प्रकृतस्य वेदस्यैकदेशं ददद् उपाध्याय उच्यते, सर्वाणि वा वेदाङ्गानि । यथाह मनुः ।</p>
<blockquote>
<p>एकदेशं तु वेदस्य वेदाङ्गान्य् अपि वा पुनः ।</p>
</blockquote>
<blockquote>
<p>यो ऽध्यापयति वृत्त्यर्थम् उपाध्यायः स उच्यते ॥ इति । (म्ध् २।१४१)</p>
</blockquote>
<p>अत्र च श्लोके वृत्त्यर्थम् अपीति योजनीयम् । परार्थं तु यज्ञकृद् ऋत्विग् उच्यते । स च त्रिविधः । यथाह नारदः ।</p>
<blockquote>
<p>ऋत्विक् तु त्रिविधः प्रोक्तः पूर्वैर् जुष्टः स्वयं वृतः ।</p>
</blockquote>
<blockquote>
<p>यदृच्छया च यः कुर्याद् आर्त्विज्यं विधिपूर्वकम् ॥ इति । (न्स्म् ३।१०)</p>
</blockquote>
<p>यत् तु मानवम् ।</p>
<blockquote>
<p>अग्न्याधेयं पाकयज्ञम् अग्निष्टोमादिकान् मखान् ।</p>
</blockquote>
<blockquote>
<p>यः करोति वृतो यज्ञे स तसर्त्विग् इहोच्यते ॥ इति । (म्ध् २।१४३)</p>
</blockquote>
<p>तद् इहेति वचनान् मानातिशयज्ञापनार्थं, न त्व् अन्यव्यावृत्त्यर्थम् । एषां पूर्वः पूर्वो ऽतिशयेन मान्यः । माता तु सर्वेभ्यो गरीयसीति द्रष्टव्यम् । तथा च गौतमः: &ldquo;मातेत्य् एके&rdquo; इति (ग्ध् २।५१) । मनुर् अप्य् एवंविधाद् एव पितुर् मातरं गरीयसीम् आह ।</p>
<blockquote>
<p>सहस्रं तु पितुर् माता गौरवेणातिरिच्यते । इति । (म्ध् २।१४५)</p>
</blockquote>
<p>अन्यादृशस् तु पिताप्य् आचार्याद् ऊनः । तथा च आपस्तम्बः: &ldquo;तच् छ्रेष्ठं जन्म शरीरम् एव मातापितरौ जनयतः&rdquo; इति (आप्ध् १।१।१८) । उत्पादकमात्रत्वे ऽपि मातैव पितुर् गरीयसी । यस् तु पिता प्राग् उपनयनान् निषेकादीनि विधिवत् कुर्यात् कारयेद् वा, अन्नेन च संभावयेत्, स आचार्येण तुल्यः । यथाह मनुः ।</p>
<blockquote>
<p>निषेकादीनि कर्माणि यः करोति यथाविधि ।</p>
</blockquote>
<blockquote>
<p>सम्भावयति चान्नेन स विप्रो गुरुर् उच्यते ॥ इति । (म्ध् २।१४२)</p>
</blockquote>
<p>विप्रग्रहणं चोपलक्षणार्थम् अनुपनेतृत्वात् । मातापि हि पित्राद्यपेक्षया सगुणनिर्गुणत्वेनालोच्य माननीया । ये त्व् अन्ये वित्तादिभिर् मान्यास् तेषाम् अत्रानुपन्यासः, यस्मात् तन्मानने ऽभ्युदयो न त्व् अन्यथा प्रत्यवायः । मातृग्रहणाच् चान्या अपि स्त्रियो मान्या इति ज्ञायते । यथाह मनुः ।</p>
<blockquote>
<p>पितुर् भगिन्यां मातुश् च ज्यायस्यां च स्वसर्य् अपि ।</p>
</blockquote>
<blockquote>
<p>मातृवद् वृत्तिम् आतिष्ठेन् माता त्व् आभ्यो गरीयसी ॥ इति । (म्ध् २।१३३)</p>
</blockquote>
<p>पितृमातृसंबद्धाश् च सर्वे मान्याः स्मृत्यन्तरात् समाचाराच् च । मान्याश् चैवं मानिता भवन्ति, यदि तत्संबद्धा अपि मान्यन्ते । तस्मान् मान्यसंबन्धिनो मान्या एव । तेभ्यश् चान्योन्यं वित्तादिभिर् मानविशेषः । अमान्यसंबद्धानाम् अपि वित्तादिभिर् मान्यत्व्म् उक्तं कामतः । वित्तादिवक्यानि च स्वावसरे वक्ष्यामः । सर्वथा &ldquo;श्रुतं तु सर्वेभ्यो गरीयः&rdquo; (ग्ध् ६।२१) इत्य् अयम् एव समस्तवाक्यालोचनायाम् अपि राद्धान्तः । &ldquo;तन्मूलत्वाद् धर्मस्य&rdquo; (ग्ध् ६।२२) इति हेत्वभिधानाद् वित्तादीनाम् अपि मानकारणत्वम् ॥ ३४ ॥</p>
<p><em>भूयश् च गुरोर् मान्यत्वं दर्शयितुम् आह ।</em></p>
<blockquote>
<p>कृताग्निकार्यो भुञ्जीत वाग्यतो गुर्वनुञया ।**</p>
</blockquote>
<blockquote>
<p>अपोशनक्रियापूर्वं सत्कृत्यान्नम् अकुत्सयन् ॥ १।३५ ॥**</p>
</blockquote>
<p>गुर्वनुज्ञया सत्कृत्यान्नं भुञ्जीतेति संबन्धः । इत्थं गुरुर् मान्यः, येन कृताग्निकार्यस्यापि तदनुज्ञया भोजनम् अन्नसंस्कारश् च भवति । अग्निकार्यं तु प्रातःकालीनम् एवानूद्यते गुरुप्रशंसार्थम् । यद् वा भैक्षाद् अग्नौ होमो ऽग्निकार्यं प्रकरणात्, न समिदाधानं, तस्य &ldquo;सायं प्रातर्&rdquo; इति (आप्ध् १।४।१६) नियमात् । तथा च आपस्तम्बो &ldquo;भैक्षाद् अग्नौ कृत्वा&rdquo; (आप्ध् १।३।४२) इत्यादिनैतद् एवाग्निकार्यम् इति दर्शयति । एवं च भैकाद् अग्नौ हुत्वा गुरवे निवेद्य तदनुज्ञया सत्कृत्यापोषनक्रियापूर्वं वाग्यतो ऽश्नीयात् । गुरुनिवेदं च भैक्षसंस्कारो ऽदृष्टार्थः, आत्मवृत्तय इति वचनात् । अकुत्सयन् अन्नदोषान् अनुद्भावयन्न् इत्य् अर्थः ॥ ३५ ॥</p>
<p><em>कियान् पुनः काल एवं व्रतचर्यायाः । उच्यते ।</em></p>
<blockquote>
<p>प्रतिवेदं ब्रह्मचर्यं द्वादशाब्दानि पञ्च वा ।**</p>
</blockquote>
<blockquote>
<p>ग्रहणान्तिकम् इत्य् एके केशान्तश् चैव षोडशे ॥ १।३६ ॥**</p>
</blockquote>
<p>परिसमाप्यैकं वेदं वेदान्तरारम्भः । स चेच् छातो न नैयमिकः । यथाह मनुः ।</p>
<blockquote>
<p>वेदान् अधीत्य वेदौ वा वेदं वापि यथाक्रमम् । इति । (म्ध् ३।२)</p>
</blockquote>
<p>&ldquo;ग्रहणान्तिकम् इत्य् एके&rdquo; इति । अत्रेतिकरणो हेत्वर्थः । वेदार्थत्वाद् ब्रह्मचर्यस्य तद् ग्रहणान्तम् एव युक्तम् इत्य् एके मन्यन्ते । केशान्तस् तु सर्वपक्षेषु षोडश एवाब्दे कर्तव्यः । चशब्दस् तुशब्दस्यार्थे । एवकारस्योत्कर्षः । केशान्ताख्यश् च संस्कारश् चूडाकरणाद् ईषद्भिन्नः । स गृह्याद् अवगन्तव्यः । यदा पुनः प्राक् षोडशाब्दात् कथंचिन् नोपनीतस् तदा कालप्राप्ताव् अनुपनीतस्य तदभावः, तदा चासमावृत्तस्यापि केशान्तप्रवृत्तिः । तस्मिंस् तु काल उपनयनं कार्यं प्राधान्यात् । केशान्तस्य गुणत्वात् कालबाधः । किं पुनर् गर्भाष्टमादिकालाद् ऊर्ध्वम् अप्य् उपनयनं प्रवर्तेत । बाढं प्रवर्तते । गुणत्वात् कालस्य यथोक्ताभावे ऽपि प्रधानस्य प्रवृत्तिर् अविरुद्धा ॥ ३६ ॥</p>
<p><em>एवं तर्हि यावज्जीवम् उपनयनं स्यात् । नेत्य् आह ।</em></p>
<blockquote>
<p>आ षोडशाद् द्वाविंशाच् च चतुर्विंशाच् च वत्सरात् ।**</p>
</blockquote>
<blockquote>
<p>ब्रह्मक्षत्रविषां काल औपनायनिकः परः ॥ १।३७ ॥**</p>
</blockquote>
<p>आ षोडशाद् इत्य् अभिविधाव् आङ् द्रष्टव्यः, &ldquo;द्विगुणां गायत्रीम् अतिक्रम्य ब्राह्मण्ō व्रात्यः स्यत्&rdquo; इति जातुकर्णिवचनात् । गौतमश् च &ldquo;द्व्यधिकाया वैश्यस्य&rdquo; (ग्ध् १।१४) इत्य् अधिकग्रहणाद् एतद् एव ज्ञापयति । द्वाविंशाच् चतुर्विंशाच् चेत्य् अत्राप्य् आङनुषङ्गेण द्रष्टव्यः । गुणत्वे ऽपि कालस्यातः परं नोपनयनम् इति ॥ ३७ ॥</p>
<p><em>एतद् एव निन्दार्थवादेन स्पष्टीकरोति ।</em></p>
<blockquote>
<p>अत ऊर्ध्वं पतन्त्य् एते सर्वधर्मबहिष्कृताः ।**</p>
</blockquote>
<blockquote>
<p>सावित्रीपतिता व्रात्या व्रात्यस्तोमाद् ऋते क्रतोः ॥ १।३८ ॥**</p>
</blockquote>
<p>अतः परं षोडशाद् द्वाविंशाच् चतुर्विंशाच् च वर्षात् । पतन्त्य् एते ब्राह्मणादयो द्विजातिकर्मभ्यः, प्राग् एतस्मात् कालाद् आपद्य् अप्य् अनुपनयने अध्यापनसामर्थ्ये तु प्राथमकल्पिकात् कालाद् ऊर्ध्वं पतनम् एव । यथाह मनुः ।</p>
<blockquote>
<p>प्रभुः प्रथमकल्पस्य यो ऽनुकल्पेन वर्तते । (म्ध् ११।३०)</p>
</blockquote>
<p>इत्यादि । ततश् च द्विजातिकर्महानात् सर्वधर्मबहिष्कृता असंव्यवहार्या भवन्ति । यथा च आपस्तम्बः: &ldquo;ते ब्रह्महसंस्तुतास् तेषाम् अभ्यागमनं भोजनं विवाह इति च वर्जयेत्&rdquo; (आप्ध् १।१।३३–३४) इत्यादिना असंव्यवहार्यतां दर्शयति । कस्मात् पुनर् असंव्यवहार्या भवन्ति । यस्मात् सावित्रीपतिता व्रात्याः । सावित्रीशब्दश् चोपनयनकालोपलक्षणार्थः । तथा च वसिष्ठः: &ldquo;अत ऊर्ध्वं पतितसावित्रीका भवन्ति । नैतान् उपनयेयुः&rdquo; (वध् ११।७४–७५) इत्यादि । आख्याकरणं च निन्दाव्यवहारार्थम् । अथ किम् एते व्रात्या एव । न । &ldquo;व्रात्यस्तोमाद् ऋते क्रतोः&rdquo; । क्रतुग्रहणं गौरवार्थम् । स्तोममात्रव्यावृत्त्यर्थं वा । तथा च याज्ञिकाः &ldquo;व्रात्यस्तोमेनेष्ट्वा व्रात्यभावाद् विरमेयुर् व्यवहार्या भवन्ति&rdquo; (कात्श्र् २२।४।२७–२८) इत्य् आहुः । कार्यगौरवार्थं वा । अप्रकरणे प्रायश्चित्ताभिधानम् अनन्तरानुष्ठानार्थं, लाघवार्थं वा । स्मृत्यन्तरोक्तानां व्रात्यप्रायश्चित्तानां स्वावसरे विवेकं वक्ष्यामः । कामं पतितसावित्रीकत्वाद् उपनयनम् अध्ययनं वा मा भूद्, द्विजातिकर्महानं तु कुतस् त्व् इत्य् उक्तम् अद्विजातित्वाद् इत्य् उच्यते ॥ ३८ ॥</p>
<p><em>कस्मात् पुनर् अद्विजातित्वम् । यस्मात्,</em></p>
<blockquote>
<p>मातुर् अग्रे ऽधिजायन्ते द्वितीयं मौञ्जिबन्धने ।**</p>
</blockquote>
<blockquote>
<p>ब्राहमणक्षत्त्रियविशस् तस्मद् एते द्विजातयः ॥ १।३९ ॥**</p>
</blockquote>
<p>&ldquo;तद् द्वितीयं जन्म&rdquo; (ग्ध् १।८) इति स्मृत्यन्तरम् । न चानुपनीतानां तद् अस्ति । अत एव शूद्रो ऽप्य् अद्विजातिः । अद्विजातित्वाद् एव द्विजातिकर्मभ्यः पतनम् । वर्णधर्मास् तु प्रवर्तन्त इत्य् उक्तम् । अतः सूक्तं &ldquo;पतन्त्य् एते सर्वधर्मबहिष्कृताः&rdquo; इति ॥ ३९ ॥</p>
<p><em>अस्यैव दार्ढ्यार्थम् इयम् अन्या व्रात्यनिन्दा द्विजातिस्तुतिर् वा ।</em></p>
<blockquote>
<p>यज्ञानां तपसां चैव शुभानां चैव कर्मणाम् ।**</p>
</blockquote>
<blockquote>
<p>वेद एव द्विजातीनां निःश्रेयसकरः परः ॥ १।४० ॥**</p>
</blockquote>
<p>चशब्दैवशब्दौ छन्दःसमाधानार्थौ । यज्ञानां ज्योतिष्टोमादीनाम् । तपसां चान्द्रायणादीनाम् । मूलं परम् । परश् नैःश्रेयसकरः, अपवर्गमूलत्वात् । सर्वकर्मणां च कारणाधीनत्वात् परत्वाभिधानम् अविरुद्धम् । स च द्विजातीनाम् एवेति स्तुतिः । अद्विजातीनां वा स एव नास्तीति निन्दा । ब्रह्मयज्ञस्य चायम् उपोद्घातः । एवं च वक्ष्यमाणश्लोकानाम् अपि प्रकृतसंबन्धो वाच्यः । ब्रह्मयज्ञविधानपरत्वे ऽपि व्रात्यनिन्देयं, तेशाम् अनधिकारात् । द्विजातिस्तुतिर् वा, तेषाम् अधिकारात् ॥ ४० ॥</p>
<p><em>तथा चाह ।</em></p>
<blockquote>
<p>मधुना पयसा चैव स देवांस् तर्पयेद् द्विजः ।**</p>
</blockquote>
<blockquote>
<p>पितॄन् मधुघृताभ्यां च ऋचो ऽधीते हि यो ऽन्वहम् ॥ १।४१ ॥**</p>
</blockquote>
<p>द्विजग्रहणं स्तुत्यर्थम् । अन्वहम् इति नित्याधिकारज्ञापनार्थम्, अधिकाराविशेषत्वात् कामपदाननुबन्धित्वाच् च । देवादितर्पणम् अर्थवादः । स्तुत्या च विधिकल्पनम् । चशब्दस्यापकर्षविषयत्वम् । पितॄंश् चेति योजना । एवं वक्ष्यमाणविषया अपि श्लोका व्याख्येयाः । ऋगादिशब्दा ऋग्वेददिवचना एवेत्य् उपक्रमसामर्थ्याद् अवसेयम् । ऋज्व् अन्यत् ॥४१॥</p>
<blockquote>
<p>यजूंषि शक्तितो ऽधीते यो ऽन्वहं स घृतामृतैः ।**</p>
</blockquote>
<blockquote>
<p>प्रीणाति देवान् आज्येन मधुना च पितॄंस् तथा ॥ १।४२ ॥**</p>
</blockquote>
<p>प्रीणातीत्य् अनुषङ्गः । घृतान्य् अमृतानि वा घृतामृतानि । घृतबहुत्वं चाहुतिभेदात् । अमृतं त्व् अमरणधर्मकत्वात् सुवर्णम् । तेन शतकृष्णलादौ तर्पणम् । दुग्धाब्धिप्रभवं वा । तद् ऐतिहासिकानां प्रसिद्धम् ॥ ४२ ॥</p>
<blockquote>
<p>स तु सोमघृतैर् देवांस् तर्पयेद् यो ऽन्वहं पठेत् ।**</p>
</blockquote>
<blockquote>
<p>सामानि तृप्तिं कुर्याच् च पितॄणां मधुसर्पिषा ॥ १।४३ ॥**</p>
</blockquote>
<p>चशब्दस्योत्कृष्य पितॄणां चेति योजना ॥ ४३ ॥</p>
<blockquote>
<p>मेदसा तर्पयेद् देवान् अथर्वाङ्गिरसः पठन् ।**</p>
</blockquote>
<blockquote>
<p>पितॄंश् च मधुसर्पिर्भ्याम् अन्वहं शक्तितो द्विजः ॥ १।४४ ॥**</p>
</blockquote>
<p>पुनः पुनर् अन्वहम् इत्य् आदरार्थम् उक्तम् । ऋगादीनां नैरपेक्ष्यकथनार्थं वा । द्विजग्रहणं चात्र वाकोवाक्यादाव् अद्विजातिप्राप्त्यर्थम् । ऋज्व् अन्यत् ॥ ४४ ॥</p>
<blockquote>
<p>वाकोवाक्यं पुराणं च नाराशंसीश् च गाथिकाः ।**</p>
</blockquote>
<blockquote>
<p>इतिहासांस् तथा विद्या यो ऽधीते शक्तितो ऽन्वहम् ॥ १।४५ ॥**</p>
</blockquote>
<p>वाकोवाक्यं त्रय्यनुगतानि वादप्रकरणानि । नाराशंस्यः पौरेषेय्यो यज्ञगाथाः, देवस्तोत्राणि पुरुषकृतान्य् एवेत्य् अन्ये । गाथा आत्मवादश्लोकाः । पुरुषकृता एव यज्ञगाथा इत्य् अन्ये । विद्या मीमांसादयः । यो ऽन्वहं शक्तितो द्विजातिर् अद्विजातिर् वाधिकृतः सन्न् अधीते ॥ ४५ ॥</p>
<blockquote>
<p>मांसक्षीरौदनमधुतर्पणं स दिवौकसाम् ।**</p>
</blockquote>
<blockquote>
<p>करोति तृप्तिं च तथा पितॄणां मधुसर्पिषा ॥ १।४६ ॥**</p>
</blockquote>
<p>मांसौदनक्षीरौदनाभ्यां मधुना च तर्पणम् । दिवि ओको निवासो येषां ते दिवौकसः । देवा इत्य् अर्थः । तथा पितॄणां च मधुसर्पिषा तृप्तिं करोतीति योजना ॥ ४६ ॥</p>
<p><em>किं पुनस् तैस् तृप्तैः प्रयोजनम् ।</em></p>
<blockquote>
<p><strong>ते तृप्तास् तर्पयन्त्य् एनं सर्वकामफलैः शुभैः ।</strong></p>
</blockquote>
<blockquote>
<p>यं यं क्रतुम् अधीते च तस्य तस्याप्नुयात् फलम् ॥ १।४७ ॥**</p>
</blockquote>
<p>ते देवा पितरश् च । तृप्ताः, एनं स्वाध्यायिनम् । तर्पयन्ति, सर्वकामफलैः सर्वे कामा फलानि येषां ते सर्वकामफलाः क्रतवः । तैस् तर्पयन्ति, तृप्तिं कुर्वन्तीत्य् अर्थः । शुभैर् इति श्येनादिव्यावृत्त्यर्थम् । समानम् एतद् द्विजातीनाम् अद्विजातीनां च । यद् वा, एवं ब्रह्मयज्ञाभ्यस्ता ऋगादयो मन्त्रा क्रत्वङ्गं भवन्ति, ब्राह्मणानि च विधानक्षमाणि । अतश् च यो यो यं यं क्रतुम् अधीते, स स तत्र तत्राधिकारलाभात् तस्य तस्याप्नुयात् फलं, नान्यः । अद्विजातेश् चानध्ययनान् महाफलक्रत्वनधिकारान् निन्दा । क्रत्वभिधानाच् चायम् ऋग्वेदाद्यधयनशेषः श्लोकः । उत्तरार्धो वा । न वाकोवाक्याद्यध्ययनशेषः ॥ ४७ ॥</p>
<p><em>इयम् अन्या ब्रहयज्ञस्यातिस्तुतिः ।</em></p>
<blockquote>
<p>त्रिर् वित्तपूर्णपृथिवीदानस्य फलम् अश्नुते ।**</p>
</blockquote>
<blockquote>
<p>तपसश् च परस्येह नित्यस्वाध्यायवान् द्विजः ॥ १।४८ ॥**</p>
</blockquote>
<p>तथा चाम्नायः: &ldquo;यावन्तं ह वा इमां वित्तेन पूर्णां ददत् स्वर्गं लोकं जयति त्रिस् तावन्तं लोकं जयति भूयांसं चाक्षय्यम्&rdquo; इत्यादि (श्ब् ११।५।६।३) । तपसश् च परस्य फलम् अश्नुते । चतुर्थाश्रमगतस्येत्य् अर्थः । इहैव ब्रह्मचर्ये स्थितः । नित्यस्वाध्यायवान् निष्काम इत्य् अर्थः । द्विजग्रहणम् उक्तार्थम् । यद् वा इहेत्य् अस्यान्यो ऽर्थः । इह ग्राम्ये धर्मे स्थितो ऽलङ्कृतः सुखितः सुखे शयने शयानः परस्य तपसः फलं प्राप्नुयात् । द्विजग्रहणं द्विजातीनां यावज्जीविको ऽयं ब्रह्मयज्ञ इति ज्ञापनार्थम् । तथा चाह मनुः ।</p>
<blockquote>
<p>आ हैव स नखाग्रेभ्यः परमं तप्यते तपः ।</p>
</blockquote>
<blockquote>
<p>यः स्रग्व्य् अपि द्विजो ऽधीते स्वाध्यायं शक्तितो ऽन्वहम् ॥ इति । (म्ध् २।१६७)</p>
</blockquote>
<p>उपलक्षणार्थं चैतत् तृतीयं द्विजग्रहणम् । द्विजो ऽद्विजो वा यथाविहितस्वाध्यायवान् इदं नाम प्राप्नुयाद् इति । एवं च सर्वशेषो ऽयं श्लोकः । क्रतुप्राप्त्यादयश् च फलार्थवादा इति प्रपञ्चनीयम् । तदालम्बनानि च कारणे कार्यवद् उपचारात् सादृश्यादिभिर् वा कथंचिद् उपपादनीयानि ॥ ४८ ॥</p>
<p><em>एवम् उक्तकालं ब्रह्मचर्ये समाप्यानन्तरं गुरुकुलात् समावर्तितव्यं गृहस्थधर्मानुष्ठानाय । नैष्ठिकं वा ब्रह्मचर्यम् अनन्तरं प्रतिपत्तव्यम् । यथाह वसिष्ठः: &ldquo;अवशीर्णब्रह्मचर्यो यम् इच्छेत् तम् आवसेत्&rdquo; इति</em> (वध् ७।३)_ । गौतमश् च &ldquo;तस्याश्रमविकल्पम् एके ब्रुवते&rdquo; _(ग्ध् ३।१) _इत्य् एतद् एव दर्शयति । तस्य चावशीर्णव्रतस्येत्य् अर्थः । तत्रानन्तर्याद् ब्रह्मचारिण एवान्यः प्रकारो नैष्ठिकत्वं तावद् उच्यते ।_</p>
<blockquote>
<p>नैष्ठिको ब्रह्मचारी तु वसेद् आचार्यसंनिधौ ।**</p>
</blockquote>
<blockquote>
<p>तदभावे ऽस्य तनये पत्न्यां वैश्वानरे ऽपि वा ॥ १।४९ ॥**</p>
</blockquote>
<p>तुशब्दस्यापकर्षः । नैष्ठिकस् त्व् आचार्यसंनिधौ वसेत् । संनिधिवचनाद् अदृष्टार्थो वासः । समाख्यानाच् च तच्छुश्रूषणपरस् तत्रैव निष्ठां गमयेत् । तदभवे त्व् अस्यैव पुत्रे गुणान्विते पत्न्यां वा गुणान्वितायाम् । वाशब्दापिशब्दात् सपिण्डे वाचार्यस्यात्मनो वा सब्रह्मचारिणि वा । तथा चाह मनुः ।</p>
<blockquote>
<p>आचार्ये तु खलु प्रेते गुरुपुत्रे गुणान्विते ।</p>
</blockquote>
<blockquote>
<p>गुरुदारे सपिण्डे वा काङ्क्षन् गतिम् अनुत्तमाम् ॥ इति । (म्ध् २।२४७)</p>
</blockquote>
<p>गौतमश् च: &ldquo;गुर्वभावे तदपत्ये वृत्तिः । तदभावे वृद्धे सब्रह्मचारिणि&rdquo; इत्यादि (ग्ध् ३।७–८) । &ldquo;वैश्वानरे ऽपि वा&rdquo;, नित्यधारणभैक्षहोमसमिदिन्धनोपलेपनादिभिः शुश्रूषाविशेषैर् देहं क्षपयेत् । आचार्याग्न्योर् इच्छाविकल्पः । दोषवति चाचार्ये ऽग्निः । इतरेषां त्व् अभावतो गुणतो वा ग्रहणम्, सर्वत्र साद्गुण्याभावात् ॥ ४९ ॥</p>
<p><em>ततश् च ।</em></p>
<blockquote>
<p>अनेन विधिना देहं साधयन् विजितेन्द्रियः ।**</p>
</blockquote>
<blockquote>
<p>ब्रह्मलोकम् अवाप्नोति न चेहाजायते पुनः ॥ १।५० ॥**</p>
</blockquote>
<p>साधनं क्षपणम् । अनेन विधिना पूर्वोक्तेनाग्नीन्धनादिना आचार्यादिसंनिधौ देहं समापयन् ब्रह्मलोकम् अवाप्नोति । न च पुनर् इहाजायते । यद् वा, अनेन विधिनेति स्मृत्यन्तरोक्तविधिसंबन्धः, अस्य च प्रकरणाद् एव सिद्धेः, &ldquo;चतुर्थषष्ठाष्तमकालभोजी भैक्षम्&rdquo; (वध् ७।८–९) इत्यादिना स्मृत्यन्त्रोकेतेन विधिना । विजितेन्द्रियत्वं चात्मोपासनम् अभिप्रेतं, ब्रह्मलोकप्राप्तिवचनात् पुनराजननप्रतिषेधाच् च । तथाह मनुः ।</p>
<blockquote>
<p>आ निपाताच् छरीरस्य यस् तु शुश्रूषते गुरुम् ।</p>
</blockquote>
<blockquote>
<p>स गच्छत्य् अञ्जसा विप्रो ब्रह्मणः सद्म शाश्वतम् ॥ इति । (म्ध् २।२४४)</p>
</blockquote>
<p>अञ्जसा आत्मज्ञानेनेत्य् अर्थः । &ldquo;गुरोः कर्मशेषेण जपेत्&rdquo; (ग्ध् ३।६) इति गौतमः । एवंभूतो ब्रह्मलोकम् अवाप्नोति जितेन्द्रिय इति । एवंभूतो जितेन्द्रिय आत्मविद् इत्य् अर्थः । बह्येन्द्रियजयस् तु पूर्वम् उक्तः ।</p>
<ul>
<li><span style="text-decoration:underline;">ननु</span> इयं नैष्ठिकत्वविधानस्मृतिर् आम्नायविरुद्धा । कथं, &ldquo;यावज्जीवम् अग्निहोत्रं जुहुयात्&rdquo;, &ldquo;यावज्जीवं दर्शपूर्णमासाभ्याम् यजेत&rdquo; (च्ड़्। शब् ओन् प्म्स् २।४।१) इत्य् एवमाद्याम्नायः प्रत्यक्षः । स नैष्ठिकत्वे सत्य् उपरुध्येत । तद्विरोधिन्यश् च स्मृतयो न प्रमाणम् इत्य् उक्तम् । न चैवम् अविरोधसंभवः, कृतदाराणाम् एवाग्निहोत्रादिविधय इति । प्राग् अपि जीवनान्वयात् तद्वतश् चाधिकारः । कामम् अधिकृतानाम् एवास्तु दारसंग्रहः । न चैवं सति प्राग् उपनयनाद् उपनीतमात्रस्य वा प्रसङ्ग इति शक्यं वक्तुम्, अविदुषो ऽनधिकारात् । न च निषादवद् वाचनिको ऽधिकारः संभवति, अनध्ययनप्रसङ्गात् । यदि ह्य् अविदुषाम् अधिकारः स्यात्, को ऽध्ययनादिक्लेशं कुर्यात् । न चाध्ययनात् फलान्तरम् इति शक्यं वक्तुम्, अश्रवणात् । फलवत्कर्मावबोधनेन च प्रयोजनवत्त्वाद् घृतकुल्यादीनाम् अर्थवादत्वम् । न चास्त्व् अध्ययनम् इति शक्यं वक्तुं, संप्रदायोच्छेदप्रसङ्गाच् च । अतश् च युक्तं वक्तुम् अविदुषाम् अनधिकारकल्पनम् । न च प्राग् अध्ययनाद् अविदुषां परतस् तु विदुषाम् इति युक्तं, वैरूप्यप्रसङ्गात् । तेनाविदुषाम् निरासः । विदुषां पुनर् अधिकारहेतुः पत्न्यभाव इत्य् चेत्, क्रियतां तर्हि पत्नीसंग्रहः । न च केवलकामप्रयुक्ता सेति शक्यं वक्तुम् &ldquo;अन्यतरापाये दारान् कुर्वीत&rdquo; इति वचनात् । किं च &ldquo;जायमानो वै ब्राह्मणस् त्रिभिर् ऋणवा जायते&rdquo; इत्य् उपक्रम्य, &ldquo;अथ तर्ह्य् अनृणो भवति यदि हि यज्वा ब्रह्मचारी प्रजाम् उत्पादयेत्&rdquo; (त्स् ६।३।१०।५) इत्यादिना प्रजोत्पादननियमं दर्शयति । न चाकृतदारत्वे तदुपपत्तिः । अतो ऽपि नियोगतः कार्यो दारसंग्रहः । अपि च स्मृतिविरोधो ऽपि स्यात्, तन्नैयमिकसंस्कारहनात् । तथा च मनुः ।</li>
</ul>
<blockquote>
<p>महायज्ञैश् च यज्ञैश् च ब्राह्मीयं क्रियते तनुः । इति । (म्ध् २।२८)</p>
</blockquote>
<p>&ldquo;चत्वारिंशत् संस्कारैः संस्कृतः&rdquo; (ग्ध् ८।८) इति गौतमः । न चैतद् अगृहस्थस्य संभवति । न च यो गृहस्थस् तस्य तद् इति युक्तम्, अविशेषश्रुतेः । तथा च गौतमः &ldquo;तस्याश्रमविकल्पम् एके ब्रुवते&rdquo; (ग्ध् ३।१) इत्य् उपक्रम्याश्रमान् अभिधायानन्तरम् &ldquo;ऐकाश्रमयं त्व् आचार्याः प्रत्यक्षविधानाद् गार्हस्थ्यस्य&rdquo; (ग्ध् ३।३६) इत्य् उपसंहरन्न् एतद् एव स्पष्टीक्रोति, यद् उपवर्णितम् अस्माभिः । अतो नैष्ठिकत्वस्मृतिर् असारा । तत्रान्ये ऽग्निहोत्राद्यनधिकृतानाम् अत्र्यार्षेयाणाम् (?) अन्धपङ्ग्वादीनां नैष्ठिकादिस्मृतय इति वर्णयन्ति । तेषाम् अप्य् आश्रमसमुच्चयो दुःश्लिष्ट एव । स्वाभिप्रायेण च विषयकल्पना &ldquo;यम् इच्छेत् तम् आवसेत्&rdquo; (वध् ७।३) इति । अतो ऽशब्दार्थकल्पनातस् तु वरम् अप्रामाण्यम् एव । तथा चाङ्गिराः ।</p>
<blockquote>
<p>स्वाभिप्रायकृतं कर्म यत् तु धर्मविवर्जितम् ।</p>
</blockquote>
<blockquote>
<p>क्रीडाकर्मेव बालानां तत् सर्वं निष्प्रयोजनम् ॥ इति ।</p>
</blockquote>
<ul>
<li>
<p><span style="text-decoration:underline;">अत्राभिधीयते</span>: नेयम् अपस्मृतिः, वेदमूलत्वाविशेषात् । विरोधाद् अतन्मूलत्वम् इति चेत्, कः खल्व् अत्र विरोधः । यदि हि न कृतदाराः कामतः स्युस् तदाग्निहोत्रादिविधयः प्रयोजका इति कल्प्येत । कामानां तु प्रयोजकत्वे न तत्कल्पनावसरः । न च क्रत्वर्थत्वे प्रमाणम् अस्ति । नापि द्रव्यार्जनवद् दारा इति शक्यं वक्तुं, द्रव्याभावे हि जीवनानुपपत्तेः । सर्वेण हि द्रव्यम् अर्थ्यते यतः, अतश् चाद्रव्यत्वं निरुणद्धि । तथा च न्यायविदो याज्ञिका: &ldquo;जीविष्यन्ति हि विधानेनेत्य् अन्पुपन्नम्&rdquo; इत्य् आहुः । न चैवं दारसंग्रहे प्रवृत्तिर् इति वैषम्यम् । न हि दाराभावे जीवनानुपपत्तिः । या तु &ldquo;अन्यतरापाये दारान् कुर्वीत&rdquo; इति क्रतोः प्रयोजकत्वाशङ्का, सा कृतदारस्याधिकृतत्वात् केवलानौपयिकदारसद्भावे च द्रव्यार्जनेनाविशिष्टा । यथैव ह्य् आत्मार्थम् आर्जने प्रवृत्त आत्मार्थत्वाविशेषात् क्रत्वर्थम् अप्य् आर्जयति, नाहम् अद्रव्यत्वाद् अनधिकृत इति मन्यते, तथैव कृतदारेणाकृतदारो ऽहम् इति च नावमन्तव्यम् । वीतरागस्य त्व् आत्मार्थम् अपि प्रवृत्त्यभावान् नाधिकृतत्वम् । तथा च वसिष्ठः &ldquo;गृहस्थो ऽविनीतक्रोधहर्षः&rdquo; (वध् ८।१) इत्य् एतद् एव दर्शयति । अविनीतक्रोधहर्षस्यैव गार्हस्थ्यं, विनीतक्रोधहर्षस् तु &ldquo;यम् इच्छेत् तम् आवसेत्&rdquo; (वध् ७।३) इत्य् अस्यार्थो यतः । यत् तु गौतमीयम् &ldquo;ऐकाश्रम्यम्&rdquo; (ग्ध् ३।३६) इति, तद् वनस्थाश्रमनिरूपणे निर्णेष्यामः । यत् तु &ldquo;ब्राह्मीयं क्रियते तनुः&rdquo; (म्ध् २।२८) इति, संस्कारत्वं यज्ञादीनाम् इति तस्यार्थः, न तु तद्रहितानाम् अब्राह्मी तनुर् इति । गौतमीयं त्व् आत्मगुणप्रशंसार्थम् इत्य् उक्तम् एवेत्य् अनवद्यम् । एवम् ऋणवाक्यम् अपि गृहस्थविषयतयैव व्याख्येयम् । यथैवाविदुषो न प्रजोत्पादनाय दारसंग्रहः, तथैव विदुषो ऽय् अरागिणः ।</p>
</li>
<li>
<p><span style="text-decoration:underline;">ननु</span> एतत् कामप्रयुक्त्वे पि समानम्, असमावृत्तस्यापि कामसंभवात् । <span style="text-decoration:underline;">नैवम्</span> । कामप्रयुक्तत्वे ब्रह्मचारिणो दाराधिगमः स्मृत्या निराक्रियते, प्रजोत्पादनविधिप्रयुक्तत्वे ऽग्निहोत्रादिविधिप्रयुक्तत्वे च स्मृतेर् दौर्बल्यात् केन वार्यते । अतः कामप्रयुक्तत्वे वैषम्यम् । आम्नायश् च &ldquo;ये चामी अरण्ये श्रद्धा सत्यम् उपासते&rdquo; (छु ५।१०।१) इत्य् अग्निहोत्राद्यनपेक्षाम् अपवर्गप्राप्तिं दर्शयति । एवं छान्दोग्ये ऽपि &ldquo;त्रयो धर्मस्कन्धाः । यज्ञो ऽध्ययनं दानम् इति प्रथमः । तप एव द्वितीयः । ब्रह्मचार्य् आचार्यकुले वासीति तृतीयः । अत्यन्तम् आत्मानम् आचार्यकुले ऽवासादयन्&rdquo; (छु २।२३१) इति नैष्ठिकत्वं दर्शयति । अत सूक्तं &ldquo;नैष्ठिको ब्रह्मचारी&rdquo; इत्यादि ॥ ५० ॥</p>
</li>
</ul>
<p><strong>इति ब्रह्मचारिप्रकरणम्</strong></p>
<blockquote>
<p>**</p>
</blockquote>
<p><strong>अथ विवाहप्रकरणम्</strong></p>
<p><em>उक्तो ब्रह्मचारी, अनन्तरं गृहस्थो वक्तव्यः । तदभिधानायाह ।</em></p>
<blockquote>
<p><strong>गुरवे तु वरं दत्त्वा स्नायीत तदनुज्ञया ।</strong></p>
</blockquote>
<blockquote>
<p>वेदं व्रतानि वा पारं नीत्वाप्य् उभयम् एव वा ॥ १।५१ ॥**</p>
</blockquote>
<p>अपीत्य् अस्यापकृष्य योजना, स्मृत्यन्तरैकवाक्यत्वाद् अर्थवत्त्वाच् च । वेदम् अधीत्य नैष्ठिकाद्याश्रमे वसेत् । अपि वा गार्हस्थ्यं कर्तुं स्नायीत । स्नानम् इति च संस्कारकर्मणो नामधेयम् । तच् च गृह्याद् अवगन्तव्यम् । गृहस्थतां च प्रतिपद्यमानस्यैव स्नानसंस्कारो नाश्रमान्तरम् अपि, तत्परत्वविधानात् । यथाह गौतमः: &ldquo;स विधिपूर्वं स्नात्वा&rdquo; इति (ग्ध् ९।१) । &ldquo;स&rdquo; इत्य् अनेन गृहस्थो ऽभिधीयते । तथा वासिष्ठो ऽपि &ldquo;गृहस्थो ऽविनीतक्रोधहर्षः&rdquo; इति प्रकृत्य स्नानविधानं &ldquo;गुरुणानुज्ञातः स्नात्वा&rdquo; इति (वध् ८।१) । यदा स्नायात् तदा गुरवे वरं दत्त्वा । वरदानं च गवादेः श्रेष्ठद्रव्यस्य दानम् । यथाह पारस्करः: &ldquo;गौर् ब्राह्मणस्य वरो ग्रामो राजन्यस्याश्वो वैश्यस्य&rdquo; इति पार्ग् १।८।१५–१७) । अनुज्ञातश् च गुरुणा न वरदानमात्रेण कृती स्यात् । यद् वा, वरं वा दत्त्वा स्नायीत । तदनुज्ञया वा वरम् अदत्त्वा स्नायीत । तथा च गौतमः: &ldquo;कृत्वानुज्ञातस्य वा स्नानम्&rdquo; इति (ग्ध् २।४९) । तुशब्दो ऽवधारणार्थः । गुरव् एव वरं दद्याद्, नान्यस्मै । अनुज्ञानं चान्यतो ऽपीति केचित् । एवं त्व् अदृष्टार्थत्वम् असामञ्जस्यं च स्यात् । तस्मात् पितुर् वरदानाभावाशङ्कानिवृत्त्यर्थस् तुशब्दः । &ldquo;वेदं व्रतानि वा पारं नीत्वा&rdquo; । वेदस्य पारनयनम् अर्थतो ग्रन्थतश् च स्वीकरणं, न ग्रन्थत एव । तथा च वक्तारो भवन्ति: वेदाध्याय्य् अयं न वेदपारग इति । व्रतानां पारनयनं द्वादश वर्षाणि प्रयत्नतो ऽनुष्ठानम् । उभयम् एव वा पारं नीत्वा, वेदं व्रतानि च । अयं प्रथमः कल्पः, उभयानुग्रहाद्, एवकाराच् च । वेदम् इति चानुकल्पः । प्राधान्ये ऽपि वेदस्य व्रतानुपसंहारात् । व्रतान्य् एवेत्य् आपत्कल्पः, वेदार्थत्वाद् ब्रह्म्चर्यस्य, तस्य चानिर्वृत्तेर् इत्यादि प्रपञ्चनीयम् । वेदम् इति चैकवचनं शाखान्तराध्ययनव्यावृत्त्यर्थम्, ब्रह्मत्वे त्रिवेदसंयोगवचनात् । तथा चाह मनुः ।</p>
<blockquote>
<p>वेदान् अधीत्य वेदौ वा वेदं वापि यथाक्रमम् । इति । (म्ध् ३।२)</p>
</blockquote>
<p>पाठान्तरे ऽप्य् अयम् एवार्थः: &ldquo;वेदव्रतानि वा पारं नीत्वा ह्य् उभयम् एव वा&rdquo; इति । वेदं व्रतानि च वेदव्रतानीत्य् एवं विग्रहः । हिशब्दश् च हेत्वर्थः । यदेति चाध्याहार्यम् । यदा स्नायात्, तदैवम् इति । समानम् अन्यत् ॥ ५१ ॥</p>
<p><em>ब्रह्मचारिणो ब्रह्मचर्यविधानात् समावृत्तस्य निवृत्तिः प्राप्नोतीत्य् अत आह ।</em></p>
<blockquote>
<p>अविप्लुतब्रह्मचर्यो लक्षण्यां स्त्रियम् उद्वहेत् ।**</p>
</blockquote>
<blockquote>
<p>अनन्यपूर्विकां कान्ताम् असपिण्डां यवीयसीम् ॥ १।५२ ॥**</p>
</blockquote>
<p>समावृत्तो ऽपि सन्न् अविप्लुतब्रह्मचर्य एवोद्वाहं कुर्यात् । ब्रह्मचर्यवचनाच् च मध्वशनादौ विप्लवः । <span style="text-decoration:underline;">कथम्</span> पुनः प्राग् विवाहाद् विप्लवाशङ्का । परदाराभिगमनं हि निषिद्धम् एव । <span style="text-decoration:underline;">सत्यम्</span> एवम् । वक्ष्यति तु: &ldquo;यत्नात् परीक्षितः पुंस्त्वे&rdquo; इति (य्ध् १।५५) । परीक्षणोपायत्वेन विप्लवाशङ्कास्त्य् एव । अन्ये तु नियोगपक्षेण विप्लवम् आहुः । लक्षण्यां लक्षणोपेताम् । यथाह मनुः: &ldquo;सवर्णां लक्षणान्विताम्&rdquo; इति (म्ध् ३।४) । तथा च ।</p>
<blockquote>
<p>अव्यङ्गाङ्गीं सौम्यनाम्नीं हंसवारणगामिनीम् । इति । (म्ध् ३।१०)</p>
</blockquote>
<p>स्त्रीग्रहणम् अनुवादः, गुणार्थं वा । अपत्रपणशीलाम् इत्य् अर्थः । एवम् अप्य् अनन्यपूर्विकाम् इति । अन्येनानुपभुक्ताम् इत्य् अर्थः । कान्तां च कमनीयाम् । असपिण्डां च मातृतः पितृतश् च । यवीयसीम् आत्मनो हीनवयसम् । ताम् एवंविधोक्तलक्षणाम् उद्वहेद् इति संबन्धः ॥ ५२ ॥</p>
<p><em>किं चान्यत् ।</em></p>
<blockquote>
<p>अरोगिणीं ब्रातृमतीम् असमानर्षिगोत्रजाम् ।**</p>
</blockquote>
<blockquote>
<p>पञ्चमीं सप्तमीं चैव मातृतः पितृतस् तथा ॥ १।५३ ॥**</p>
</blockquote>
<p>अरोगिणीं कुष्ठादिरोगरहिताम् । दृष्टमूलत्वाच् च स्मृतेः समाधेयरोगित्वम् अदोषः । भ्रातृमतीं च, पुत्रिकाशङ्कानिवृत्त्यर्थम् । &ldquo;नाभ्रात्रीम् उपयच्छेत् तत् तोकं ह्य् अस्य भवति&rdquo; इति भाल्लविनां श्रुतेः । यदा पुनर् अयं हेतुवन् निगदः, तदा &ldquo;नाभ्रात्रीम् उपयच्छेत्&rdquo; इत्य् एवं मन्यन्ते । असमानर्षिगोत्रजाम् असमानार्षेयगोत्रप्रभवाम् । असमानप्रवराम् इत्य् अर्थः । तथा च गौतमः: &ldquo;असमानप्रवरैर् विवाहः&rdquo; इति (ग्ध् ४।२) । यद् अपि &ldquo;असगोत्राम्&rdquo; (म्ध् ३।५) इति मानवं, तद् अप्य् एवम् एव व्याख्येयम् । ततश् च समानगोत्राणाम् अप्य् असमानप्रवराणाम् अनिषिद्धो विवाहः । यथा पञ्चार्षेयाणां त्र्यार्षेयाणां भरद्वाजानाम् । तथेदम् अपरं: पञ्चमीं मातृतः, सप्तमीं पितृतः । मातृपितृशब्दौ च ज्ञातिलक्षणार्थौ, &ldquo;मातृबन्धुभ्यः पितृबन्धुभ्यश् च&rdquo; इति स्मृत्यन्तरात् । असपिण्डाम् इत्य् अनेनैव सिद्धे विवेकार्थः पुनर् आरम्भः । मा भूत्</p>
<blockquote>
<p>सपिण्डता पुरुषे सप्तमे विनिवर्तते । (म्ध् ५।६०)</p>
</blockquote>
<p>इत्य् अविशेषवचनान् मातृतो ऽपि सप्तपुरुषी सपिण्डता । तथा चाह गौतमः: &ldquo;पिण्डनिवृत्तिः सप्तमे पञ्चमे वा&rdquo; इति (ग्ध् १४।१३) । अयं च तस्यार्थः: सप्तमे पितृतः पञ्चमे मातृत इति, मातृबन्धुभ्यः पञ्चमाद् इत्य् आरम्भात् । तथेति बीजिग्रहणार्थम् । तथा चाह गौतमः: &ldquo;ऊर्धं सप्तमात् पितृबन्दुभ्यो बीजिनश् च मातृबन्धुभ्यः पञ्चमाद्&rdquo; इति (ग्ध् ४।३–५) । चशब्दैवशब्दौ छन्दःसमाधानार्थौ । यद् वा विकल्पार्थश् चशब्दः । पञ्चमीं सप्तमीं वा मातृतः पितृतश् च्ōद्वहेत्, सपिण्डतायास् तदवधिकत्वात् । तथा च गौतमीयं सूत्रं अविशेषाभिधानात् समर्थितं भवति । एवं चोभयत्र पञ्चमे विवाहः स्यात् । यत् तु &ldquo;ऊर्ध्वं सप्तमात् पितृबन्धुभ्यो मातृबन्धुभ्यः पञ्चमात्&rdquo; (ग्ध् ४।३–५) इति, तन् मातृतः पञ्चमाद् एवेत्य् अवधारणार्थम् । पितृतस् तु सप्तमात् पञ्चमाद् वेति विकल्पः । पञ्चमाद् इत्य् अनुकल्पो ऽयम्, अन्यानर्थक्यात् । प्रथमकल्पे च न्यूनत्वदर्शनाद् अनुकल्पः । मातृतश् चतुर्थे ऽपीति केचित् । तत् पुनः सामान्यतोदृष्टम् । तेनोभयत्र समत्वम् एवानुकल्पः । तथा च शङ्खः: &ldquo;पञ्चमीं वोभतः&rdquo; इति । यत् त्व् आम्नायवचनं: &ldquo;तस्मद् उ समानाद् एव पुरुषाद् अत्ता चाद्यं च जायते । इदं हि चतुर्थे तृतीये वा पुरुषे संगच्छावहे इति हिस् विदेवं दीव्यमानया जान्या सहासत&rdquo; इति । तन् मन्त्रविकारस्तुतिमात्रार्थत्वाद् अनादृत्यम् इति केचित् । अथापि जान्या इत्यादिपदार्थोपपत्त्यर्थं कर्तव्यतोच्येत । तथापि देशोपसंहृतस्येत्य् आहुः । तत् पुनर् न्यायस्मृतिविरुद्धम् । यथाह बौधायनः: &ldquo;पञ्चधा विप्रतिपत्तिर् दक्षिणतस् तथोत्तरतः&rdquo; इत्य् उपक्रम्य, &ldquo;इतरद् इतरस्मिन् कुर्वन् दुष्यतीतरद् इतरस्मिन्&rdquo; इति चोक्त्वा, &ldquo;उभयं त्व् एव नाद्रियेत&rdquo; इत्यादि (ब्ध् १।२।१–८) । न्यायविदश् च याज्ञिकाः: &ldquo;अपि वा सर्वधर्मः स्यात् तन्न्यायत्वाद् विधानस्य&rdquo; इति (प्म्स् १।३।१६) । अतः कार्यत्वे सति सर्वधर्मत्वम् । अयं चात्र वाक्यार्थः: समानाद् एकस्मात् पुरुषाद् अत्ता च भोक्ता, आद्यं च भोग्यं, द्वाव् अप्य् उत्पद्येते । तत्रोत्पन्नमात्रः परिणेता क्रीडन् संकल्पयति: इदं भोग्यम् चतुर्थे पुरुषे तृतीये वा भोक्ष्यामीति । तत्रोत्पत्तिपुरुषात् पञ्चमः संभवति, तृतीयपक्षे चतुर्थः । ते चामी श्रुतिस्मृत्यनुसाराच् चत्वारः कल्पाः: ऊर्ध्वं सप्तमात् पञ्चमाद् वेत्य् एकः, पञ्चमे मातृतः सप्तमे पितृत इति द्वितीयः, उभयतः पञ्चम इति तृतीयः, चतुर्थे ऽपीति चतुर्थः । पूर्वः पूर्वः श्रेयान् । स्त्रीविषयश् चान्त्यः कल्पः, इदम् इति सर्वनाम्नो भोग्यपरत्वात् । एवं च वरचतुर्थे न विवाहः । मन्त्रवर्णो ऽप्य् एवम् एव व्याख्येयः, &ldquo;कॢप्तां मातुलस्येव योषाम्&rdquo; इति, व्यवधाने ऽपि षष्ठ्युपपत्तेः वाजपेयस्य यूप इतिवत्, &ldquo;पैतृष्वसेयी वपाम् इव&rdquo; (र्व्ख् ७।५५।८) इति च, अपत्यापत्ये ऽपि तद्धिताविरोधात् । श्रुतिस्मृत्यनुसाराच् चैवं कल्पनेत्य् एषा दिक् । भूतपूर्वगत्या च मातृतः सपिण्डत्वम् इति सूतकाद्यप्रसङ्गः । <span style="text-decoration:underline;">ननु</span> एवं सति स्त्रीतस् तृतीये ऽपि प्राप्नोति, &ldquo;अप्रत्तानाम् तु स्त्रीणां त्रिपुरुषी सपिण्डता विज्ञायते&rdquo; इति वसिष्ठवचनात् (वध् ४।१८) । <span style="text-decoration:underline;">नैवम्</span> तस्याशौचमात्रविषयत्वात् । अप्रत्तानां तु पारिभाषिकं तद् उक्तम् । तथा च विवाहे पञ्चमीत्य् उपपन्नं भवति । अन्यथा तद् असमञ्जसं स्यात् । क्षत्रियादीनां तु ब्राह्मणादिप्रभवानाम् उभयतश् चतुर्थे ऽप्य् अविरुद्धो विवाहः । क्षत्रियादिप्रभवानां तु विशेषाभावात् पूर्वोक एव कल्पः । तथा च शङ्खः ।</p>
<blockquote>
<p>यद्य् एकजाता बहवः पृथक्क्षेत्राः पृथग्जनाः।</p>
</blockquote>
<blockquote>
<p>एकपिण्डाः पृथक्च्छौचाः पिण्डस् त्व् आवर्तते त्रिषु ॥ इति ।</p>
</blockquote>
<p>एवम् अन्यान्य् अप्य् अनयैव दिशा वाक्यानि योजनीयानि ॥ ५३ ॥</p>
<p><em>किं चान्यत् ।</em></p>
<blockquote>
<p>दश्पूरुषविख्याताच् छ्रोत्रियाणां महाकुलात् ।**</p>
</blockquote>
<blockquote>
<p>स्फीताद् अपि न संचारिरोगदोषसमन्वितात् ॥ १।५४ ॥**</p>
</blockquote>
<p>श्रोत्रियत्वेनैव ख्यातिर् गरीयसी, न राजसत्कारादिभिः । तथा चाह मनुः ।</p>
<blockquote>
<p>मन्त्रतस् तु समृद्धानि कुलान्य् अल्पधनान्य् अपि ।</p>
</blockquote>
<blockquote>
<p>कुलसंख्यां च गच्छन्ति प्राप्नुवन्ति महद् यशः ॥ इति ॥ (म्ध् ३।६६)</p>
</blockquote>
<p>तेनाल्पधनाद् अपि श्रोत्रियकुलात् कन्याम् उद्वहेत्, न तु धनादिसमृद्धाद् अपि संचारिरोगसंयुक्ताद् दोषसंयुक्ताद् वा । मौख्यादयो ऽपि हि मातुलादिसंपर्कात् संचारिण एव, रोगाश् च श्वित्रकुष्ठादयः । न तु संचारिणो ऽपि शिरःशूलादयः, दृष्टमूलत्वात् स्मृतेः । तथा चाह मनुः ।</p>
<blockquote>
<p>महान्त्य् अपि समृद्धानि गोऽजाविधनधान्यतः ।</p>
</blockquote>
<blockquote>
<p>स्त्रीसंबन्धे दशैतानि कुलानि परिवर्जयेत् ॥</p>
</blockquote>
<blockquote>
<p>हीनक्रियं निष्पुरुषं निश्छन्दोरोमशार्शसम् ।</p>
</blockquote>
<blockquote>
<p>क्षय्यामयाव्यपस्मारिश्वित्रिकुष्ठिकुलानि च ॥ इति । (म्ध् ३।६–७)</p>
</blockquote>
<p>कुलग्रहणाच् च सिद्धे यद् अरोगिणीम् इत्य् उक्तं, तद् आदरार्थम् । एवम् अन्ये ऽपि गुणदोषाः स्मृत्यन्तराल् लोकतश् चान्वेष्याः, प्रमाणान्तरमूलत्वात् स्मरणस्य ॥ ५४ ॥</p>
<p><em>उक्ताः कन्यागुनाः । वरस्येदानीम् उच्यन्ते ।</em></p>
<blockquote>
<p><strong>एतैर् एव गुणैर् युक्तः सवर्णः श्रोत्रियो वरः ।</strong></p>
</blockquote>
<blockquote>
<p>यत्नात् परीक्षितः पुंस्त्वे युवा धीमाञ् जनप्रियः ॥ १।५५ ॥**</p>
</blockquote>
<p>एतैर् एव गुणैर् युक्तो वरो ऽपि स्यात् । अयं तु विशेषः, यः सवर्णः श्रोत्रियश् च । सवर्णग्रहणं च हीनवर्णव्यावृत्त्यर्थम् । यद् वा, उत्कृष्टवेदनस्यानुकल्पत्वज्ञापनार्थम् । अनुकल्पत्वं चाधिकारविप्रकर्षाल् लोकपक्त्यनुसाराच् च पुंसां तु &ldquo;श्रोत्रियाणां महाकुलाद्&rdquo; इति वचनात् तिस्र इत्य् एव प्रथमः कल्पः । स्मृत्यन्तराद् वा स्वर्णेतरोद्वहनम् अनुकल्पः । तथा चाह मनुः ।</p>
<blockquote>
<p>सवर्णाग्रे द्विजातीनां प्रशस्ता दारकर्मणि ।</p>
</blockquote>
<blockquote>
<p>कामतस् तु प्रवृत्तानाम् इमाः स्युः क्रमशो वराः ॥ इति । (म्ध् ३।१२)</p>
</blockquote>
<p>एवंगुणत्वे ऽपि ब्रह्मचर्याविप्लवेन यत्नात् परीक्षितः पुंस्त्वे, वीतबीजादिव्युदासद्वारेण । एवं स्त्रियो ऽपि स्त्रीत्वे परीक्षणीयाः, पुंस्त्व इत्य् उपलक्षणार्थत्वात् । स्त्रियम् उद्वहेद् इति वा स्त्रीग्रहणस्यैतद् एव प्रयोजनम् इति व्याख्येयम् । आदरार्थं वा । पुंसः परीक्षणाभिधानम् अपरित्यागज्ञापनार्थम् । अनन्यपूर्वत्वं स्त्रीविषयम् एव । पुंविषयत्वे ऽपि प्रथमः कल्पः । एवंभूतो यः, स वरः स्यात् । स वरयितव्यः । तादृशो वा कन्यां वरयेद् इति व्याख्येयम् । ऋज्व् अन्यत् ॥ ५५ ॥</p>
<p><em>&ldquo;श्रोत्रियाणां महाकुलाद्&rdquo; इति वचनाच् छूद्राविवाहो न प्राप्नोति । इष्यते च कैश् चित् तत्राचार्यः स्वमतम् उपन्यस्यति स्म ।</em></p>
<blockquote>
<p><strong>यद् उच्यते द्विजातीनां शूद्राद् दारोपसंग्रहः ।</strong></p>
</blockquote>
<blockquote>
<p>न तन् मम मतं यस्मात् तत्रायं जायते स्वयम् ॥ १।५६ ॥**</p>
</blockquote>
<p>&ldquo;कृष्णवर्णीया रामा रमणायैवोपेयत&rdquo; इति ब्राह्मनवादः । न च विदुषां कामार्थे प्रवृत्तिर् युक्ता । अतः शूद्राविवाहो न कर्तव्य इत्य् एतद् एव स्पष्टीकरोति हेतुना: &ldquo;यस्मात् तत्रायं जायते स्वयम्&rdquo; इति । तथा बह्वृचाः पठन्ति ।</p>
<blockquote>
<p>पतिर् जाया प्रविशति गर्भो भूत्वा स मातरम् ।</p>
</blockquote>
<blockquote>
<p>तस्या पुनर् नवो भूत्वा दशमे मासि जायते ॥ इति । (ऐत्ब् ७।१३)</p>
</blockquote>
<p>अतो नैतन् ममाभिप्रेतम् ॥ ५६ ॥</p>
<p><em>इदं पुनर् अस्माभिर् अप्य् अभिप्रेतम् ।</em></p>
<blockquote>
<p><strong>तिस्रो वर्णानुपूर्व्येण द्वे तथैका यथाक्रमम् ।</strong></p>
</blockquote>
<blockquote>
<p>ब्राह्मणक्षत्त्रियविषां भार्या स्वा शूद्रजन्मनः ॥ १।५७ ॥**</p>
</blockquote>
<p>शूद्रस्येति वक्तव्ये शूद्रजन्मन इत्य् उक्तं, सापि हि ब्राह्मणादिजाता शूद्रजन्मना न विवाह्येति ज्ञापनार्थम् । एवं क्षत्त्रियादीनाम् अन्तरप्रभवानां चानुलोमप्रतिलोमानां यथायथं योज्यम् । सर्वथा मनाग् अप्य् उत्कृष्टजा निकृष्टजन्मना न विवाह्या । निकृष्टापि यथासंनिकर्षं क्रमाद् विवाह्येति श्लोकार्थः । ऋज्व् अन्यत् ॥ ५७ ॥</p>
<p><em><span style="text-decoration:underline;">ननु</span> अयं विवाहाख्यः संस्कारः न नित्यम् उपसंहर्तुं शक्यः, पराधानत्वात् कन्यालाभस्य । <span style="text-decoration:underline;">उच्यते</span> । स्याद् अयं दोषो दात्रभावाद् यद्य् अप्रार्थिता कन्या न प्रदीयते, ददतो वा प्रत्यवायः स्यात् । अद्य तु खलु दातुर् अभ्युदयः । यथाह ।</em></p>
<blockquote>
<p>ब्राह्मो विवाह आहूय दीयते शक्त्यलंकृता ।**</p>
</blockquote>
<blockquote>
<p>तज्जः पुनात्य् उभयतः पुरुषान् एकविंशतिम् ॥ १।५८ ॥**</p>
</blockquote>
<p>ब्राह्मण एवैनम् अर्हतीति ब्राह्मः । तत्र चयं विधिः । यथाशक्त्य् अलंकृत्य उक्तलक्षणं वरम् आहूय गृह्योक्तेन विधिना कन्याप्रदां (यदा), तदा नोक्तदोषप्रसङ्गः । न चैवं ब्राह्मे लोकानुसारिभिर् भवितव्यम्, कथम् अप्रार्थिता कन्या दीयत इति । अयम् एव सतां धर्म यतः । तस्यां तथोढायां जातः पुत्रः उभतः पितृतो मातृतश् चैकविंशतिं कुलानि पुनाति शोधयतीत्य् अर्थः । यद् वा दशातीतानि दशोत्पत्स्यमानानि आत्मानं चेत्य् एवं योजना । तथा चाह गौतमः: &ldquo;दश पूर्वान् दशावरान् आत्मानं च ब्राह्मीपुत्रः&rdquo; इति (ग्ध् ४।३३) । स्तुतिमात्रम् एतद्, भूतानां भाविनां पावनानुपपत्तेः । उपपत्तौ वा कृतनाशाकृतागमप्रसङ्गात् । यद् वास्तु फलविधिः, विवाहविशेषस्य फलविशेषापेक्षत्वात् । न चागमानुसारिण्यर्थे ऽनुपपत्तिर् इति शक्यं वक्तुम् । तथा च नैयायिका &ldquo;न हि वचनस्यातिभारो ऽस्ति&rdquo; (शब् ओन् प्म्स् ५।३।१०) इत्य् आहुः । अयं च ब्राह्मणस्य प्राथमकल्पिको विवाहः ॥ ५८ ॥</p>
<p><em>इमे त्व् अनुकल्पाः ।</em></p>
<blockquote>
<p>यज्ञस्थ ऋत्विजे दैव आदायार्षस् तु गोद्वयम् ।**</p>
</blockquote>
<blockquote>
<p>चतुर्दश प्रथमजः पुनात्य् उत्तरजश् च षट् ॥ १।५९ ॥**</p>
</blockquote>
<p>यज्ञस्थवचनं पूर्वजुष्टादिव्यावृत्त्यर्थम् । देवा ऋत्विजस् त एनम् अर्हन्तीति दैवः । अतश् च ब्राह्मण्स्यैवायम्, इतरयोर् आर्त्विज्यानधिकारात् । महर्त्विग्भ्यश् च । यथाह व्यासः ।</p>
<blockquote>
<p>स्तेयं कुर्यां यद्य् अहं वो बिसानां महर्त्विजां वितते यज्ञतन्त्रे ।</p>
</blockquote>
<blockquote>
<p>अध्वर्यवे दुहितरं संप्रदद्याम् उद्गात्रे वा ब्रह्मणे वाथ होत्रे ॥ इति ।</p>
</blockquote>
<p>उद्गातृवचनाच् च सोमर्त्विक्प्रत्ययः । दक्षिणातिरिक्तं चैतद् दानं, फलश्रवणात् । आर्षस् तु वराद् गोद्वयम् आदाय । तच् च मिथुनं, स्मृत्यन्तरात् । (मन्त्र)द्रष्टारो ब्राह्मणा ऋषयः, त एनम् अर्हन्तीत्य् आर्षः । तुशब्दः परिक्रयाशङ्कानिवृत्त्यर्थः । तथा चाह मनुः ।</p>
<blockquote>
<p>एकं गोमिथुनं द्वे वा वराद् आदाय धर्मतः । इति । (म्ध् ३।२९)</p>
</blockquote>
<p>कस्मात् पुनर् इमाव् अनुकल्पौ, पूर्वस्माद् ऊनफलत्वात् । तथा चाह: प्रथमजश् चतुर्दश पुनाति । प्रथमो दैवः, तत्र जातः प्रथमजः । तथोत्तरजः षट् । उत्तर आर्षः, तत्र जात उत्तरजः । प्रविभज्य पौर्वापर्येण योजना । तथा चाह मनुः ।</p>
<blockquote>
<p>दैवोढायाः सुतश् चैव सप्त सप्त परावरान् ।</p>
</blockquote>
<blockquote>
<p>आर्षोढायाः सुतस् त्रींस् त्रीन् षट् षट् कायोढजः सुतः ॥ इति । (म्ध् ३।३८)</p>
</blockquote>
<p>। न्यूनफलत्वाच् चास्य दैवान् निकृष्टत्वम् । दैवसहपाठाच् चायम् अपि ब्राह्मणस्यैव । प्राजापत्यान् न्यूनफलत्वे ऽपि चास्यात एव पूर्वपाठ इति मन्तव्यम् ॥ ५९ ॥</p>
<p><em>अयं तु सार्ववर्णिकः ।</em></p>
<blockquote>
<p>सह धर्मश् चर्यताम् इत्य् उक्त्वा या दीयते ऽर्थिने ।**</p>
</blockquote>
<blockquote>
<p>स कायः पावयत्य् आद्यः षट् षड् वंश्यान् सहात्मना ॥ १।६० ॥**</p>
</blockquote>
<p>&ldquo;धर्मश् चर्यताम्&rdquo; इत्य् एतावद् एवोक्त्वार्थिने यत् कन्यादानं, स प्राजापत्यः । उक्त्वेति वचनान् नाभ्युपगमाद् एव । यथाह गौतमः: &ldquo;संयोगमन्त्रः प्राजापत्ये&rdquo; इत्यादि (ग्ध् ४।७) । प्रजोत्पादनेच्छासामान्यात् प्रजापतिः स्नातकः । स एनम् अर्हतीति प्राजापत्यः । एवं चार्थिन इत्य् अनुवादो मन्त्रविधानार्थः । सार्ववर्णिकत्वे ऽपि शूद्रनिवृत्तिः मन्त्रप्रयोगात् । सो ऽयं प्राजापत्यः आद्यः आर्षात् पूर्व इत्य् अर्थः । कुत एतत्, फलभूयस्त्वात् । अत्र हि जातः षट् षड् वंश्यान् पुनाति, आत्मानं च । आर्षजस् तु त्रींस् त्रीन् । सहात्मनेत्य् एतत् पूर्वत्रापि योज्यम् ॥ ६० ॥</p>
<p><em><span style="text-decoration:underline;">ननु</span> एवं सत्य् आहूय यदि कश्चिद् आर्त्विज्यादिभिर् वा न कन्यां दद्यात्, तथापि गृहस्थाश्रमो दुःश्लिष्ट एव । <span style="text-decoration:underline;">सत्यम्</span> । यद्य् एत एव विवाहा स्युः । अन्ये ऽपि तु विवाहाः पठ्यन्ते । अतो नेयम् असत्कल्पना । के पुनस् त इत्य् अत आह ।</em></p>
<blockquote>
<p><strong>आसुरो द्रविणादानाद् गान्धर्वः समयान् मिथः ।</strong></p>
</blockquote>
<blockquote>
<p>राक्षसो युद्धहरणात् पैशाचः कन्यकाच्छलात् ॥ १।६१ ॥**</p>
</blockquote>
<p>समयः सङ्केतः । मिथः सहेत्य् अर्थः । आसुरः, आत्मार्थं कन्यार्थं च धनादानम् । यथाह मनुः ।</p>
<blockquote>
<p>ज्ञातिभ्यो द्रविणं दत्त्वा कन्यायाश् चैव शक्तितः।</p>
</blockquote>
<blockquote>
<p>कन्यादानं तु स्वाच्छन्द्याद् आसुरो धर्म उच्यते ॥</p>
</blockquote>
<blockquote>
<p>इच्छयान्योन्यसंयोगः कन्यायाश् च वरस्य च ।</p>
</blockquote>
<blockquote>
<p>गान्धर्वः स विधिर् ज्ञेयो मैथुन्यः कामसंभवः ॥</p>
</blockquote>
<blockquote>
<p>हत्वा छित्त्वा च भित्त्वा च क्रोशन्तीं रुदतीं गृहात् ।</p>
</blockquote>
<blockquote>
<p>प्रसह्य कन्याहरणं राक्षसो विधिर् उच्यते ॥</p>
</blockquote>
<blockquote>
<p>सुप्तां मत्तां प्रमत्तां वा रहो यत्रोपगच्छति ।</p>
</blockquote>
<blockquote>
<p>स पापिष्ठो विवाहानां पैशाचः प्रथितो ऽष्टमः ॥ इति । (म्ध् ३।३१–३४)</p>
</blockquote>
<p>उपगमनशब्द आलिङ्गनादिष्व् इति केचित् । तत् त्व् अशब्दार्थत्वाद् अनादृत्यम् । पापिष्ठता चैवम् उपपन्नतरा भवति, उपपातकयोगाच् च । अन्यथा तद् असमञ्जसं स्यात् । तथा च &ldquo;केवलं मन्त्रसंस्कृता &quot; इत्य् उक्त्वा &ldquo;सा चेद् अक्षतयोनिः स्यात्&rdquo; (वध् १७।७४) इति वसिष्ठो ऽप्य् एतद् एव ज्ञापयति । अतः श्रौतार्थग्रहणं युक्तम् इति । असुरा धनवन्तः । स्त्रीसक्ता गन्धर्वाः । तेनानयोः सार्ववर्णिकत्वम् । दारुणत्वसामान्याद् रक्षः क्षत्रियाः । त एनम् अर्हन्तीति राक्षसः । क्षात्र इत्य् अर्थः । तथा च वसिष्ठः: &ldquo;भित्त्वा छित्त्वा&rdquo; इत्य् उपक्रय &ldquo;स क्षात्रः&rdquo; (वध् १।३३) इत्य् आह । छलवृत्तयः पिशाचाः, तदर्हः पैशाचः । सर्ववर्णानां चायम् एवापत्कल्पः । आसुरादीनां तु यथाभिधानं क्षत्रियादिविशेषापेक्षया च स्तुतिनिन्दाकल्पनम् ॥ ६१ ॥</p>
<p><em>किम् एकरूप एव सवर्णासवर्णयोर् विवाहः । नेत्य् उच्यते ।</em></p>
<blockquote>
<p><strong>पाणिर् ग्राह्यः सवर्णासु गृह्णीत क्षत्रिया शरम् ।</strong></p>
</blockquote>
<blockquote>
<p>वैश्या प्रतोदम् आदद्याद् वेदने त्व् अग्रजन्मनः॥ १।६२ ॥**</p>
</blockquote>
<p>ब्राह्मणपाणिगृहीतं धनुःशरम् क्षत्रिया गृह्णीयात् । प्रतोदं च वैश्या । प्रतोदो व्राजनिकः । स्त्रियाश् च ग्रहणे कर्तृत्वान् मन्त्रनिवृत्तिः । ऊहने वा प्रयोग इत्य् अन्ये । क्षत्रियवेदने ऽपि वैश्या प्रतोदम् एव गृह्णीयाद् इति केचित्, &ldquo;उत्कृष्टवेदने&rdquo; इति मनुवचनात् (म्ध् ३।४४) । तत् पुनः सामान्यस्य विशेषोपसंहृतेर् अयुक्तम् ॥ ६२ ॥</p>
<p><em>कस्य पुनर् अयं कन्याप्रदानोपदेशः । यदि तावत् पितुः तदभावे दुःश्लिषतैव । अथ तदभावे ऽप्य् अन्यस्य । स किम् इति परकीयां दद्यात् । तेन कः कन्यां दद्याद् इति । उच्यते ।</em></p>
<blockquote>
<p>पिता मातामहो भ्राता स्वकुल्यो जननी तथा ।**</p>
</blockquote>
<blockquote>
<p>कन्याप्रदः पूर्वनाशे प्रकृतिस्थः परः परः ॥ १।६३ ॥**</p>
</blockquote>
<p>स्वकुल्य इति भ्रातृविशेषणं पितृव्यपुत्रादिव्यावृत्त्यर्थम् । पूर्वस्य पूर्वस्याभावे परः परः कन्याप्रदः । प्रकृतिस्थश् च स्वभावस्थः । उन्मादाद्यनभिभूत इत्य् अर्थः । कन्याप्रद इति वचनाद् अक्षताया एव नैयमिकं दानम् । पिता त्व् अकन्याम् अपि दद्याद् इति केचित् । छन्दोनुरोधाच् च मातामहस्य पूर्वपाठः । अर्थतस् तु भ्रातैव पूर्वः । सर्वेषां च स्वत्वसंबन्धाच् चोदनातो वा प्रवृत्तेर् अविरोधः । पाठान्तरं वा: &ldquo;पिता पितामहो भ्राता सकुल्यो जननी तथा&rdquo; इति । तत्र पाठक्रमेणैव नियमः । सकुल्य इति च मातुलादिपरिग्रहार्थः । तथान्ये ऽपि योनिसंबद्धा इत्य् अध्याहारः । समानम् अन्यत् ॥ ६३ ॥</p>
<p><em>यत् तु परकीयां किम् इति दद्याद् इति, तत्राह । यस्माद्,</em></p>
<blockquote>
<p><strong>अप्रयच्छन् समाप्नोति भ्रूणहत्याम् ऋताव् ऋतौ ।</strong></p>
</blockquote>
<p>निन्दार्थवादो ऽयं प्रवृत्त्यर्थः । प्रत्यवायविधिर् वा ॥ ६३अब् ॥</p>
<p><em><span style="text-decoration:underline;">ननु</span> एतद् अप्य् उक्तम् । दात्रभवे गृहस्थाश्रमो दुःश्लिष्ट एव । तत्र पुमांस आश्रमान्तराश्रयणेनापि कृतिनः स्युः । स्त्रीणां तु का गतिर् इति । <span style="text-decoration:underline;">उच्यते</span> । स्याद् अयं दोषः, यदि पराधीनतैव स्त्रीणाम् आत्यन्तिकी स्यात् । दातृसद्भाव एव तु तासां पराधीनता । तदभावे तु किम् । उच्यते ।</em></p>
<blockquote>
<p><strong>गम्यं त्व् अभावे दातॄणां कन्या कुर्यात् स्वयं वरम् ॥ १।६४ ॥</strong></p>
</blockquote>
<p>गम्यं गमनार्हम् उक्तलक्षणम् । स्वयम् एवर्तुमती वर्षत्रयाद् ऊर्ध्वं वरं कुर्याद् दात्रभावे । विद्यमानो ऽपि च दाता यदि न दद्यात्, ततो ऽत्याम् (ऽस्याम् ?) अवस्थायां तदीयम् अलंकारम् उत्सृज्य स्वयम् एव वरं वरयेत्, स्मृत्यन्तरात् । यदाप्य् उक्तलक्षणस् तां नेच्छेत्, तदापि सवर्णमात्राश्रयणम् अविरुद्धम् । यथाह बौधायनः ।</p>
<blockquote>
<p>त्रीणि वर्षाण्य् ऋतुमती काङ्क्षेत पितृशासनम् ।</p>
</blockquote>
<blockquote>
<p>ततश् चतुर्थे वर्षे तु विन्देत सदृशं पतिम् ॥</p>
</blockquote>
<blockquote>
<p>अलभमाने सदृशे गुणहीनं समाश्रयेत् ॥ इति । (ब्ध् ४।१।१४)</p>
</blockquote>
<p>गुणवचनाच् च जातिनियमः । सर्वथा भार्याया भर्तृप्राप्तिः, भर्तुश् च भार्याप्राप्तिः, इत्य् अनवद्यो गृहस्थाश्रमः । तथा चाम्नायः: &ldquo;उत वै याचन् दातारं लभत एव । अतो भर्ता भार्याम्&rdquo; इत्यादि ॥ ६४ ॥</p>
<p><em>कस्मात् पुनर् अद्भिर् वाचा कन्यां दत्त्वा पूर्वदातरि प्रेते परः स्वातन्त्र्याद् अन्यस्मै न दद्यात् । यस्मात्,</em></p>
<blockquote>
<p>सकृत् प्रदीयते कन्या हरंस् तां चोरदण्डभाक् ।**</p>
</blockquote>
<p>तस्माद् अन्यस्मै न दद्यात् । तेनैव विवाहं कारयेत् ॥ ६४अब् ॥</p>
<p><em>किम् एष एवोत्सर्गः । नेत्य् आह ।</em></p>
<blockquote>
<p><strong>दत्ताम् अपि हरत् पूर्वं श्रेयांश् चेद् वर आव्रजेत् ॥ १।६५ ॥</strong></p>
</blockquote>
<p>पूर्ववचनाद् अद्भिर् वाचा च दत्ताम् अपि हरेत् । न तु श्रेयांसम् अपि वरं प्राप्य मन्त्रोपनीताम् इत्य् अभिप्रायः ॥ ६५ ॥</p>
<p><em>यः पुनर् दुष्टां कन्याम् अदुष्टेयम् इति प्रयच्छेत्, तस्य का कथेति । उच्यते । स तादृशः,</em></p>
<blockquote>
<p>अनाख्याय ददद् दोषं दण्ड्य उत्तमसाहसम् ।**</p>
</blockquote>
<p>यद् वैवं योजना: पूर्ववरे स्पष्टं दोषम् अनाख्याय न्यायतो ऽनुभाव्यान्यस्मै श्रेयान् इति मत्वा यः प्रयच्छति, स दण्ड्यः ॥</p>
<p><em>न केवलं दाता, वरोऽपि च,</em></p>
<blockquote>
<p><strong>अदुष्टां यस् त्यजेत् कन्यां दूषयंस् तु मृषा शतम् ॥ १।६६ ॥</strong></p>
</blockquote>
<p>यस् तु दोषरहितां त्यजेत् कन्यां, सो ऽप्य् एवं दण्ड्यः । मृषैव तु दूषयन् कार्षापणशतं दण्ड्यः, मृषेत्य् अभिधनात् । अदुष्टवचनाच् च दुष्टां त्यजतो न दोषः ॥ ६६ ॥</p>
<p><em>कस्मात् पुनर् मृते भर्तरि न पाणिमात्रदूषितान्यस्मै पुनर् दीयते । यस्मात्,</em></p>
<blockquote>
<p><strong>अक्षता वा क्षता वापि पुनर्भूः संस्कृता पुनः ।</strong></p>
</blockquote>
<p>यथैव क्षतयोनिः पुनर् भर्तृसंयोगात् पुनर्भूर् भवति, एवम् अक्षतयोनिर् अपि, अविशेषात् । कस्मात् पुनर् दानम् । स्मृत्यन्तरात् । यथाह मनुः ।</p>
<blockquote>
<p>सा चेद् अक्षतयोनिः स्यात् । । । । । पुनः संस्कारम् अर्हति ॥ इति । (म्ध् ९।१७६)</p>
</blockquote>
<p>तत् कामतः प्रवृत्तौ विशेषविधानम्, न कर्तव्यतयोपदेशः । तथा चाह मनुः ।</p>
<blockquote>
<p>न विवाहविधाव् उक्तं विधवावेदनं क्वचित् ॥ इति । (म्ध् ९।६५)</p>
</blockquote>
<blockquote>
<p>न द्वितीयश् च साध्वीनां क्वचिद् भर्तोपदिश्यते ॥ इति च । (म्ध् ५।१६२)</p>
</blockquote>
<p>तस्मान् न पुनःसंस्कार इत्य् आचार्याभिप्रायः ॥</p>
<p><em>यदा पुनः स्वयम् एवान्यं सवर्णम् उत्कृष्टं व समाश्रयेत्, तदा को दोष इति, उच्यते ।</em></p>
<blockquote>
<p>स्वैरिणी या पतिं हित्वा सवर्णं कामतः श्रयेत् ॥ १।६७ ॥**</p>
</blockquote>
<p>पुनर्भूः स्वैरिणीति च संज्ञा दौष्ट्यज्ञापनार्था । जीवन्तं मृतं वा या भर्तारं त्यक्त्वा स्वातन्त्र्यात् सवर्णम् उत्कृष्टवर्णं वा समाश्रयेत्, सापि स्वैरिणी । अतः स्वयम् अपि नान्य आश्रयितव्यः । यत् पुनः शङ्खेनोक्तम्, &ldquo;तिस्रः पुनर्भ्वश् चतस्रः स्वैरिण्यः&rdquo; इति, तद् अनयोर् दौष्ट्यप्रपञ्चनार्थं प्रायश्चित्तविवेकार्थं वेत्य् एतन् नातीवोपु(प?)युज्यते । एवं वासिष्ठम् अपि पुनर्भूलक्षणं द्रष्टव्यम् (वध् १७।१९–२०) । सर्वथा भोग्ये अप्य् एते निर्णीतत्वाद् उपेक्षणीये इति श्लोकार्थः । तथा च वक्ष्यति: &ldquo;मृते जीवति वा पत्यौ&rdquo; इति (य्ध् १।७५) ॥ ६७ ॥</p>
<p><em><span style="text-decoration:underline;">ननु</span> एवं सत्य् अपुत्रस्य मरणात् संतत्युच्छेदप्रसङ्गः । <span style="text-decoration:underline;">अस्तु</span> । का नः पीडा । अथ वा</em>:</p>
<blockquote>
<p><strong>अपुत्रां गुर्वनुज्ञानाद् देवरः पुत्रकाम्यया ।</strong></p>
</blockquote>
<blockquote>
<p>सपिण्डो वा सगोत्रो वा घृताभ्यक्त ऋताव् इयात् ॥ १।६८ ॥**</p>
</blockquote>
<p>घृताभ्यञ्जनवचनं कामप्रवृत्तिनिरोधार्थम् । ततश् चालिङ्गनादि वैकारिकत्वाद् दूरापेतम् । ऋतुग्रहणं त्व् अन्यदा दर्शनाद्य् अपि कथं न स्याद् इत्य् एवम् अर्थम् ॥ ६८ ॥</p>
<p><em><span style="text-decoration:underline;">किं</span> सकृद् एव गमनम् । <span style="text-decoration:underline;">न</span>, अदृष्टार्थत्वप्रसङ्गात् । अपत्यार्थं ह्य् एतद् गमनम् । अतस् तु,</em></p>
<blockquote>
<p><strong>आ गर्भसंभवाद् गच्छेत् पतितस् त्व् अन्यथा भवेत् ।</strong></p>
</blockquote>
<p>प्राग् गर्भसंभूतेः परित्यागात् । तुशब्दश् चैवकारार्थः ॥</p>
<p><em>यद् वैवं योजना । <span style="text-decoration:underline;">ननु</span> अयं नियोगपक्षो दुःश्लिष्टः, पातकप्रसङ्गात् । <span style="text-decoration:underline;">न</span> ।</em></p>
<blockquote>
<p><strong>अनेन विधिना जातः क्षेत्रिणः स भवेत् सुतः ॥ १।६९ ॥</strong></p>
</blockquote>
<p>अनेन नियोगविधिना जातः क्षेत्रिणो भ्रात्रादेर् औरसवत् पुत्रो भवतीत्य् अयम् विधिः । नात्र विचिकित्सा कार्येत्य् अर्थः । न चैवंवृत्तः पतितो भवति । <span style="text-decoration:underline;">कथं</span> तर्हि &ldquo;पतितस् त्व् अन्यथा भवेत्&rdquo; इति । <span style="text-decoration:underline;">तदनियुक्तेर्</span> विकाराद् वा गच्छन्न् इत्य् अभिप्रायः । अयं पुनः परोपकाराय प्रवृत्तेर् अभ्युदयभाग् इत्य् अनवद्यो नियोगः । <span style="text-decoration:underline;">अत्र चोदयन्ति</span> । नायं नियोगपक्षः श्रेयान्, स्मृत्याचारविरोधात् । तथा चाह मनुः ।</p>
<blockquote>
<p>नान्यस्मिन् विधवा नारी नियोक्तव्या द्विजातिभिः ।</p>
</blockquote>
<blockquote>
<p>अन्यस्मिन् हि नियुञ्जाना धर्मं हन्युः सनातनम् ॥ इति । (म्ध् ९।६४)</p>
</blockquote>
<p>पुराकल्पं चोपन्यस्योपसंहृतम् ।</p>
<blockquote>
<p>तदाप्रभृति यो मोहात् प्रमीतपतिकां स्त्रियम् ।</p>
</blockquote>
<blockquote>
<p>नियोजयत्य् अपत्यार्थे तं विगर्हन्ति साधवः ॥ इति । (म्ध् ९।६८)</p>
</blockquote>
<p>अतो नास्ति नियोगः । तथा च शिष्टसमाचारः । <span style="text-decoration:underline;">ननु</span> इयम् अपि स्मृतिर् एव &ldquo;अपुत्रां गुर्वनुज्ञानात्&rdquo; (य्ध् १।६८) इत्यादि । मानवे ऽपि ।</p>
<blockquote>
<p>देवराद् वा सपिण्डाद् वा स्त्रिया सम्यङ् नियुक्तया । (म्ध् ९।५९)</p>
</blockquote>
<p>इत्यादि । न चेयं लोभादिमूलेति शक्यं वक्तुम्, सर्वथा विकारप्रतिषेधात् । तद् उक्तं &ldquo;घृताभ्यक्तः&rdquo; इति (य्ध् १।६८) । मनुनापि च:</p>
<blockquote>
<p>विधवायां नियुक्तस् तु घृताक्तो वाग्यतो निशि । इति । (म्ध् ९।६०)</p>
</blockquote>
<p>अतो नेयम् अपस्मृतिः । अथ श्वशुरधनादीच्छया लोभ आशङ्क्येत, तद् अपि</p>
<blockquote>
<p>प्रजेप्सिताधिगन्तव्या सन्तानस्य परिक्षये । (म्ध् ९।५९)</p>
</blockquote>
<p>इत्य् अनेनैव निरस्तम् । तथा चोक्तम् ।</p>
<blockquote>
<p>पतितौ भवतो गत्वा नियुक्ताव् अप्य् अनापदि । इति । (म्ध् ९।५८)</p>
</blockquote>
<p>वसिष्ठेनापि: &ldquo;धनलोभान् नास्ति नियोगः&rdquo; इति (वध् १७।६५) । अतो निर्दोषः । शास्त्राविशेषात् तु प्रतिषेधो विकल्पाय भवति । अतो न विरोधः । अन्ये तु प्राग् विवाहाद् उपरते भर्तरि नियोगाधिकारं वर्णयन्ति, सामान्यविशेषोपसंहृतिन्यायात् । यथाह मनुः ।</p>
<blockquote>
<p>यस्या म्रियेत कन्याया वाचा सत्ये कृते पतिः ।</p>
</blockquote>
<blockquote>
<p>ताम् अनेन विधानेन निजो विन्देत देवरः ॥ इति । (म्ध् ९।६९)</p>
</blockquote>
<p>तत् तु विधवायां नियुक्तस् त्व् इत्य् अनेनैव निरस्तम् । <span style="text-decoration:underline;">ननु</span> च सापि विधवेति शक्यं वक्तुम् । <span style="text-decoration:underline;">न</span> स्मृत्यन्तरविरोधात् । यथाह वसिष्ठः: &ldquo;प्रेतपत्नी षण्मासं व्रतचारिणी&rdquo; इत्य् उपक्रम्य, &ldquo;पित्रा भ्रात्रा वा नियोगं कारयेत्&rdquo; इत्यादि (वध् १७।५५–५६) । <span style="text-decoration:underline;">ननु</span> अनूढापि प्रेते पत्यौ प्रेतपत्न्य् एव । <span style="text-decoration:underline;">मैवम्</span> । न हि प्राग् विवाहात् पत्नीशब्दप्रवृत्तिर् इति । एवं हि भगवतः पाणिनेः स्मरणम्: &ldquo;पतुर् नो यज्ञसंयोगे&rdquo; इति (पाण् ४।१।३३) । अतो ऽसत्कल्पनम्, उपक्रमोपसंहारात् । कथं तर्हि &ldquo;यस्या म्रियेत&rdquo; (म्ध् ९।६९) इत्य् अयं श्लोकः । आसुरविवाहविषयतया व्याख्येयः । यस्याः कन्यायाः शुल्कं दत्त्वा शुल्कदो म्रियेत, सा यदीच्छेत्, ततो देवराय पूर्ववत् प्रदातव्या । न चेद्, नियोगं देवरेणैव कारयेत् । यद् वा &ldquo;निजो विन्देत&rdquo; (म्ध् ६।६९) इति निजग्रहणात् सोदर्यो देवरः अनेन विधिना नैयोगिकेन वैवाहिकेन वा विन्देतैव । सापत्नस् तु कन्यानुमतः । तथा चाह ।</p>
<blockquote>
<p>कन्यायां दत्तशुल्कायां म्रियेत यदि शुल्कदः ।</p>
</blockquote>
<blockquote>
<p>देवराय प्रदातव्या यदि कन्यानुमन्यते ॥ इति । (म्ध् ९।९७)</p>
</blockquote>
<p>यदा त्व् अदत्तशुल्क एव म्रियेत, तदा तस्मिन् प्रेते कुमार्य् एव सतीच्छयान्यस्मै पित्रा विधिवद् देया । यथाह वसिष्ठः ।</p>
<blockquote>
<p>अद्भिर् वाचा च दत्ता या म्रियेतादौ वरो यदि ।</p>
</blockquote>
<blockquote>
<p>न च मन्त्रोपनीता स्यात् कुमारी पितुर् एव सा ॥ इति । (वध् १७।७२)</p>
</blockquote>
<p>आदाव् इति वचनाद् विवाहसंनिधौ वाग्दत्ताप्य् अकन्यकेति ज्ञयते । &ldquo;बलाच् चेत् प्रहृता कन्या&rdquo; (वध् १७।७३) इत्य् अस्य पुनर् अयम् अर्थः । प्रहृता दूषिता, प्रशब्दसामर्थ्यात् । क्षात्राच् च विधेर् अन्यत्रैव द्रष्टव्यम्, तत्र दूषणासंभवात् । यदि मन्त्रैर् न संस्कृता ततो ऽन्यस्मै विधिवत् प्रायश्चित्तं कारयित्वा देया । कृतप्रायश्चित्ता च &ldquo;यथा कन्या तथैव सा&rdquo; (वध् १७।७३) इति मन्तव्यम् । इदं तु कल्पान्तरम् ।</p>
<blockquote>
<p>पाणिग्राहे मृते कन्या केवलं मन्त्रसंस्कृता । इति । (वध् १७।७४)</p>
</blockquote>
<p>अस्यार्थः: ग्रामधर्मेण पूर्वम् अपि विवाहात् पाणिग्रहणम् । तस्मिन् पाणिग्राहे । मृते कन्याहुतेर् वा प्राक् पणिग्रहणाद् यद्य् अक्षतयोनिः । तथाप्य् अन्येन भर्त्रा पुनर् विवाहसंस्कारम् अर्हतीति । सर्वथा परिणीतायाः पुनः परिणयनाभावः । तद् उक्तम्:</p>
<blockquote>
<p>न विवाहविधाव् उक्तं विधवावेदनं क्वचित् । इति । (म्ध् ९।६५)</p>
</blockquote>
<p>तथा च बौधायनः ।</p>
<blockquote>
<p>निसृष्टायां हुते वापि यस्यै भर्ता म्रियेत सः । इति । (ब्ध् ४।१।१६)</p>
</blockquote>
<p>अपि निसृष्टायाम्, अपि हुते, न परिणीतायाम् इत्य् अर्थः । &ldquo;सा चेद् अक्षतयोनिः स्यात्&rdquo; (ब्ध् ४।१।१६) इत्य् एतद् एव स्पष्टीकरोति, यद् उपवर्णितम् अस्माभिः । अतो न कन्याविषया नियोगस्मृतिः । कस् तर्हि विषयः । प्रेते पत्यौ सन्तानपरिक्षये च । प्रतिषेधसामर्थ्याच् च विकल्पः । तथा चाम्नायः: &ldquo;तस्माद् एकस्य बह्व्यो जाया भवन्ति, नैकस्यै बहवः सहपतयः&rdquo; इति (ऐत्ब् ३।२३) । सहप्रतिषेधाच् च क्रमेण भवन्तीति ज्ञायते । तथा &ldquo;यस्मै मां पिता दद्याद् नैवाहं तं जीवन्तं हास्यामि&rdquo; इति (श्ब् ४।१।५।९) जीवन्नहानवचनाच् च मृते भर्तरि नियोगो ऽस्तीति ज्ञायते ।</p>
<blockquote>
<p>को वां शयुत्रा विधवेव देवरं</p>
</blockquote>
<pre><code>        &gt; मर्यं न योषा कृणुते सधस्थ आ । (र्व् १०।४०।२)
</code></pre>
<p>इत्य् अस्मात् पुनर् मन्त्रवर्णात् स्पष्टतरो नियोगः । एवं हीन्द्रेण चिराद् दृष्टाव् अश्विनाव् उक्तौ दुर्दर्शौ युवां क्व पुनर् विधवेव योषा देवरं मर्यं मनुष्यभावं शयने हर्षस्थाने आपादयन्ती कच्चिद् आ कुरुते वाम् उपचरतीत्य् अर्थः । अनेन नियोगं स्पष्टीकरोति । तथा च वसिष्ठः: &quot; प्राजापत्ये मुहूर्ते पाणिग्राहवद् उपचरेत्&rdquo; इति (वध् १७।६१) । अतो ऽनवद्यो नियोगः ।</p>
<ul>
<li><span style="text-decoration:underline;">अत्रोच्यते</span> । नैवं नियोगस्मृतिर् व्याख्येया, समाचारविरोधात्, विकल्पस्य चान्याय्यत्वात् । कथं तर्हि । शूद्राविषया नियोगस्मृतिः । कुत एतद्, मनुवचनात् ।</li>
</ul>
<blockquote>
<p>नान्यस्मिन् विधवा नारी नियोक्तव्या द्विजातिभिः । (म्ध् ९।६४)</p>
</blockquote>
<p>इति द्विजातिसंबद्धः प्रतिषेधः । सामान्यतः शूद्रसंबन्धितया विधिः । तस्माद् अविकल्पः । तथा चोक्तम् ।</p>
<blockquote>
<p>अयं द्विजैर् हि विद्वद्भिः पशुधर्मो विगर्हितः ।</p>
</blockquote>
<blockquote>
<p>मनुष्याणाम् अपि प्रोक्तो वेने राज्यं प्रशासति ॥ इति । (म्ध् ९।६६)</p>
</blockquote>
<p>मनुष्याणाम् अपि शूद्राणाम् अपीत्य् अर्थः । तथा च समाचारः । यत् पुनर् व्यासेन विचित्रवीर्यभार्यास्व् अपत्योत्पादनम्, तद् द्रौपदीविवाहवद् अनादृत्यम् । अथ वा क्षत्रियाणाम् अप्य् अन्वयक्षये राज्यपरिपालनाय नियोगो ऽभ्यनुज्ञायते । स च राज्ञाम् एव । कार्यानुरोधाद् व्यासवचनाच् च । राज्ञां ब्राह्मणेनैव कारयितव्यम् । एवं च सत्य् आम्नाया अपि क्षत्रियविषया एव &ldquo;नैवाहं तं जीवन्तं हास्यामि&rdquo; (श्ब् ४।१।५।९) इत्यादि । जीवन् समर्थो न हातव्य इत्य् आम्नायार्थः । &ldquo;नैकस्यै बहवः सहपतयः&rdquo; (ऐत्ब् ३।२३) इति तु पुनःसंस्कारविषयम् । तत्र मुख्यः पतिशब्दः । मन्त्रवर्णस् तु शूद्रविषय एव व्याख्येयः । एवं देवरादिवाक्यान्य् अन्यान्य् अपि व्याख्येयानि । तथा च वृद्धमनुः ।</p>
<blockquote>
<p>शूद्राणाम् एव धर्मो ऽयं पत्यौ प्रेते ऽन्यसंश्रयः ।</p>
</blockquote>
<blockquote>
<p>लोभान् मूढैर् अविद्वद्भिः क्षत्रियैर् अपि चर्यते ॥</p>
</blockquote>
<p>इत्य् उक्त्वाह ।</p>
<blockquote>
<p>वायुप्रोक्तां तथा गाथां पठन्त्य् अत्र मनीषिणः ।</p>
</blockquote>
<blockquote>
<p>विप्राणां न नियोगो ऽस्ति प्रेते पत्यौ न वेदनम् ॥</p>
</blockquote>
<p>इयं सा गाथा ।</p>
<blockquote>
<p>अकार्यम् एतद् विप्राणां विधवा यन् नियुज्यते ।</p>
</blockquote>
<blockquote>
<p>उह्यते वा मृते पत्यौ देवरेण विशेषतः ॥ इति ।</p>
</blockquote>
<p><span style="text-decoration:underline;">कथम्</span> इदानीम् एतद् वसिष्ठवचनम् ।</p>
<blockquote>
<p>भ्रातर्य् अव्यपदेशेन नाध्येतव्यं कदाचन । इति । (नोत् इन् वध्)</p>
</blockquote>
<p>अनेन ह्य् अध्यापनसंबन्धाद् ब्राह्मणानाम् अपि नियोगाधिकारो ऽस्तीति गम्यते । <span style="text-decoration:underline;">उच्यते</span> । नैतद् युक्तम्, उक्तत्वान् न्यायस्य । भूयसाम् अनन्यपराणां चानर्थक्याद् वरम् एकस्यान्यपरस्य च बाधकल्पना । क्षत्रियविषयं चैतद् वाक्यम् । तेषां ह्य् आपदि नियोगाधिकारात् । स च ब्राह्मणेनैवेत्य् उक्तम् । तेनैवं योजना: भ्रातर्य् अध्यापयत्य् अपि नाध्येतव्यम् । केन । अव्यपदेशेन । न व्यपदिश्यते ऽनेनेत्य् अव्यपदेशः । अन्यजातीय इत्य् अर्थः । किमर्थम् । बोद्धव्यम् “गुरुतल्पस्य निमित्तम्”, भ्रातुः शिष्यभार्यागमनात्, “भर्ता ह्य् आपत्सु देवरः” ।[^८] भर्तेति भरणयोगाच् छ्रैष्ठ्याच् च ब्राह्मणः स यस्माद् आपत्सु देवरो भवति, नियोज्यत इत्य् अर्थः । तस्मात् ततो नाध्येतव्यम् । आपत्स्व् इति चैकस्याम् एवापदि । बहुवचनं गौरवार्थम् । सन्तानपरिक्षयलक्षणैवापद् यथा स्यात् । नाध्यापयितव्य इति च वक्तव्ये नाध्येतव्यम् इत्य् उक्तं क्षेत्रिणः पुत्र इति ज्ञापनार्थम् । कथं वास्य ब्राह्मणविषयत्वोपपत्तिः । न हि सोदर्ययोर् नि(र्?)योगसंभवः । कथं कृत्वा । यदि तावन् नियोज्यो ऽप्य् अपुत्रः, तदात्मन एवोत्पादयेत् । अथ तस्य पुत्रो ऽस्ति, तदा</p>
<blockquote>
<p>भ्रातॄणाम् एकजातानां यद्य् एकः पुत्रवान् भवेत् ।</p>
</blockquote>
<blockquote>
<p>सर्वे ते तेन पुत्रेण पुत्रिणो मनुर् अब्रवीत् ॥ (म्ध् ९।१८२)</p>
</blockquote>
<p>इति वचनाद् अक्षीणत्वात् सन्तानस्य कुतो नियोगः । क्षत्रियविषयत्वे तु नैष विरोधः । अथ सापत्नविषयतोच्येत । तत् क्षत्रिये ऽपि समानम् । यदा त्व् एकजातानाम् इत्य् अस्यैकवर्णजातानाम् इत्य् अर्थः, तदा स्पष्टैव क्षत्रियविषयता । यत् तु ब्राह्मण्याः प्रोषिते भर्तरि कालप्रतीक्षणवचनं, तद् भर्तुर् अन्तिकगमनार्थं न नियोगार्थम् इति विविच्य वचनीयम् । तस्मात् सूक्ता नियोगवाक्यानां विषयकल्पना । एवं तावच् छूद्राणां नियोगाधिकार उक्तः ॥ ६९ ॥</p>
<p><em>यदा पुनर् ब्राह्मण्य् अप्य् एवं कुर्यात् तदा तां तद्रक्षणाधिकृतः ।</em></p>
<blockquote>
<p><strong>हृताधिकारां मलिनां पिण्डमात्रोपजीविनीम् ।</strong></p>
</blockquote>
<blockquote>
<p>परिभूताम् अधःशय्यां वासयेद् व्यभिचारिणीम् ॥ १।७० ॥**</p>
</blockquote>
<p>एवं तावत् संतानपरिक्षये ऽपि नियोगानधिकारात् प्रवर्तमाना व्यभिचारिण्य् एव । ताम् एवम् अपनीतगृहाधिपत्यां कुचेलां वरोपनीतसंस्काररहितां ग्रासमात्रभक्तां सर्वथा परिभूतां स्थण्डिलशायिनीं वासयेत् । एतद् एव प्रायश्चित्तं न वक्ष्यामाणं, शास्त्रव्यामोहात् प्रवृत्तेर् अल्पदोषता यतः । स्मृत्यन्तराच् चैतत् संवत्सरप्रायश्चित्तम् ॥ ७० ॥</p>
<p><em>अथ वा, यदि स्त्रियः स्वातन्त्र्याद् अन्यम् आश्रयेयुस् ततो दोषभागिन्यः स्युः । यदा पुनर् धनलोभाद् व्यामोहाद् वा बन्धुभिर् नियुज्यन्ते, तदा तेषाम् एव दोषः प्रायश्चित्तं च, न तु स्त्रीणाम् । अतः स्त्रियो निर्दोषाः । किं तु ।</em></p>
<blockquote>
<p>सोमः शौचं ददौ स्त्रीणां गन्धर्वश् च शुभां गिरम् ।**</p>
</blockquote>
<blockquote>
<p>पावकः सर्वभक्षत्वं मेध्या वै योषितो मताः ॥ १।७१ ॥**</p>
</blockquote>
<p>वैशब्दो ऽवधारणार्थः । यस्मात् सोमादिभिर् आसां शौचं मनोवाक्कायलक्षणं दत्तम्, तस्मान् निर्द्ōषा एवैताः । पुंसाम् एव नियोगकर्तॄणाम् दोष इत्य् अभिप्रायः । अनेन नियोगकर्तॄणाम् अपि प्रायश्चित्तम् अस्तीत्य् उक्तम्, न तु स्त्रीणां निषिद्धम्, पूर्वश्लोकानर्थक्यप्रसङ्गात् । स्वातन्त्र्याद् व्यभिचारे वा तद् द्रष्टव्यम् । नियोगे तु पारतन्त्र्यात् स्त्रियो निर्दोषाः ॥ ७१ ॥</p>
<p><em>क्व पुनः स्त्रीणां दोषः । क्व वा त्यागः । उच्यते ।</em></p>
<blockquote>
<p><strong>व्यभिचार ऋतौ शुद्धिर् गर्भे त्यागो विधीयते ।</strong></p>
</blockquote>
<blockquote>
<p>गर्भभर्तृवधे चासां तथा महति पातके ॥ १।७२ ॥**</p>
</blockquote>
<p>स्त्रीणां दोषो व्यभिचाराद् भर्तुः । तत्र चोक्तं प्रायश्चित्तं हृताधिकाराम् इत्यादि । एवम् ऋताव् अपि व्यभिचारे न चेद् गर्भसंभवः शुद्धिर् अस्त्य् एवेत्य् अभिप्रायः । गर्भोत्पत्तौ त्याग एव । विधीयत इति विचिकित्सानिवृत्त्यर्थम् । तथा गर्भवधे भर्तृवधे महापातकसंबद्धे च ब्रह्महत्यादौ । त्याग इत्य् अनुषङ्गः । गर्भवधश् च सौभाग्यदर्पादिना ऋतुस्कन्दनम् । तथा च बौधायनः ।</p>
<blockquote>
<p>भर्तुः प्रतिनिवेशेन या भार्या स्कन्दयेद् ऋतुम् ।</p>
</blockquote>
<blockquote>
<p>तां ग्राममध्ये विख्याप्य भ्रूणघ्नीं निर्धमेद् गृहात् ॥ इति । (ब्ध् ४।१।२०)</p>
</blockquote>
<p>भर्तृवधश् च वाचनिकः, अन्यत्र महापातकवचनाद् एव सिद्धत्वात् । तथा चाह गार्ग्यः: &ldquo;पतिताः स्त्रियस् त्याज्याः भर्तृवधप्रतिज्ञायां च&rdquo; इति । क्षत्रियादिविषयो वायं गर्भभर्तृवधो योज्यः । अतो ऽन्यत्र महत्य् अपि दोषे न त्याज्याः ॥ ७२ ॥</p>
<p><em>किं तर्हि ।</em></p>
<blockquote>
<p>सुरापी व्याधिता धूर्ती वन्ध्यार्थघ्न्य् अप्रियंवदा ।**</p>
</blockquote>
<blockquote>
<p>स्त्रीप्रसूश् चाधिवेत्तव्या पुरुषद्वेषिणी तथा ॥ १।७३ ॥**</p>
</blockquote>
<p>एवमादिभिर् दोषैर् अधिवेत्तव्या । न त्याज्येत्य् अर्थः । सुराशब्देन चात्र गौलीमाध्व्योर् ग्रहणं, महापातके त्यागोपदेशात् । क्षत्रियादिभिर् अपि निषिद्धां पिबन्त्यस् त्याज्याः । व्याधिता असमाधेयकुष्ठादिरोगग्रस्ता । धूर्ती वञ्चनशीला । वन्ध्या प्रसिद्धा । अर्थशब्दस् तु धर्मकामयोर् अपि ग्राहकः । पुरुषार्थघ्नीत्य् अर्थः । अप्रियंवदा प्रसिद्धैव । स्त्रीप्रसूः केवलस्त्रीप्रजननी । पुरुषद्वेषिणी रतिपराङ्मुखी । अधिवेदनम् उपरिपरिणयनम् । तद् आसाम् अनुभाष्य दोषं कर्तव्यं, स्मृत्यन्तरात्: &ldquo;दुष्टां भार्यां जायां परिभाष्याधिवेदयेत्&rdquo; इति ॥ ७३ ॥</p>
<p><em><span style="text-decoration:underline;">ननु</span> अधिवेदनम् अपि त्याग एव, अन्योपादाने तया कार्याभावात् । <span style="text-decoration:underline;">मैवम्</span> ।</em></p>
<blockquote>
<p>अधिविन्ना तु भर्तव्या महद् एनो ऽन्यथा भवेत् ।**</p>
</blockquote>
<blockquote>
<p>यत्रानुकूल्यं दम्पत्योस् त्रिवर्गस् तत्र वर्धते ॥ १।७४ ॥**</p>
</blockquote>
<p>तुशब्दो ऽपिशब्दार्थः । अधिविन्नापीत्य् अर्थः । यद् वोत्क्ष्यावधारणार्थः । भर्तव्यैव नोपगन्तव्येत्य् अर्थः । दोषापरित्यागे च तत् । अन्यथा महद् एनः स्यात् । महापातकम् इत्य् अर्थः । कस्मात् पुनर् एवम् अधिवेदनाद्युपदेशः । यस्मात्, यत्रानुकूल्यम् ऐकमत्यं जायापत्योः, त्रिवर्गो धर्मार्थकामलक्षणस् तत्र वृद्धिम् उपैति । अन्यथा तु विपर्ययः स्यात् । तस्मात् सूक्तम् अधिवेदनाद्यनुष्ठानम् ॥ ७४ ॥</p>
<p><em>कस्मात् पुनर् अधिविन्ना भर्तारं परित्यज्यान्यं न समाश्रयेत् । यस्मात्,</em></p>
<blockquote>
<p>मृते जीवति वा पत्यौ या नान्यम् उपगच्छति ।**</p>
</blockquote>
<blockquote>
<p>सेह कीर्तिम् अवाप्नोति मोदते चोमया सह ॥ १।७५ ॥**</p>
</blockquote>
<p>सहेत्य् उपमार्थे । अनुपगमे च स्तुतिदर्शनाद् उपगमे दोषानुमानम् । ऐहिकफलं च कीर्तिः, आमुष्मिकं स्वर्गावाप्तिः । अन्यथा तु द्वयविपर्ययः । तस्माद् अधिविन्नयापि न भर्ता त्याज्यः ॥ ७५ ॥</p>
<p><em>भर्ता तु दोषवान् मध्ये त्याज्यः, तादृषस्यैव चाज्ञानन्यपराभिर् अनुष्ठेया, यस्मात्,</em></p>
<blockquote>
<p>स्त्रीभिर् भर्तृवचः कार्यम् एष धर्मः परः स्त्रियाः ।**</p>
</blockquote>
<blockquote>
<p>आ शुद्धेः संप्रतीक्ष्यो ऽपि महापातकदूषितः ॥ १।७६ ॥**</p>
</blockquote>
<p>दोषवतो ऽपि भर्तुः स्त्रीभिर् वचनम् अविकल्पमानाभिः कार्यम् । एष स्त्रीणां परो धर्मः । अवधारणार्थो वा परशब्दः । एष एव धर्मः । नान्यो धर्म इत्य् अर्थः । तथा च मनुः ।</p>
<blockquote>
<p>विशीलः कामवृत्तो वा गुणैर् वा परिवर्जितः ।</p>
</blockquote>
<blockquote>
<p>उपचर्यः स्त्रिया साध्व्या सततं देववत् पतिः ॥ इति । (म्ध् ५।१५४)</p>
</blockquote>
<p>यदा पुनर् महापातकदोषाद् व्यवहारायोग्यो भर्ता स्यात्, तदा किम् । तदाप्य् आ शुद्धेः संप्रतीक्ष्यः । अभिविधाव् आङ् द्रष्टव्यः । अपेश् चोत्कृष्य योजना । महापातकदूषितो ऽपीत्य् अर्थः । ततश् च तत्समादौ प्राग् अपि शुद्धेर् न त्याज्यः । संशब्दाच् च ब्रह्मचारिण्या तत्परया च प्रतीक्षितव्यः । सर्वथा स्त्रीभिर् भर्ता जीवन् मृतो वा न त्याज्य इति प्रकरणार्थः । तथा च व्यासः: &ldquo;भर्त्रेकदेवता  नार्यः&rdquo; इति ॥ ७६ ॥</p>
<p><em>याश् चैवं भर्तारम् अनन्यपरतयैवोपचरन्ति, ताः प्रयत्नतो भर्तृभिर् अपि ।</em></p>
<blockquote>
<p><strong>लोकानन्त्यदिवप्राप्तिः पुत्रपौत्रप्रपौत्रिका ।</strong></p>
</blockquote>
<p><em>स्त्रीतः ।</em></p>
<blockquote>
<p><strong>यस्मात् तस्मात् स्त्रियः सेव्याः</strong></p>
</blockquote>
<p><em>किं च,</em></p>
<pre><code>                                            &gt; **भर्तव्याश् च सुरक्षिताः ॥ १।७७ ॥**
</code></pre>
<p>लोकप्राप्तिर् आनन्त्यप्राप्तिर् दिवप्राप्तिश् च क्रमेण पुत्रपौत्रप्रपौत्रिका यस्मात्, तस्मात् स्त्रियः सेव्याः । तथा चाहुः ।</p>
<blockquote>
<p>पुत्रेण लोकाञ् जयति पौत्रेणानन्त्यम् अश्नुते ।</p>
</blockquote>
<blockquote>
<p>अथ पुत्रस्य पौत्रेण ब्रध्नस्याप्नोति विष्टपम् ॥ इति । (म्ध् ९।१३७)</p>
</blockquote>
<p>लोकः पृथिवी । आनन्त्यम् अन्तरिक्षम् । दिवः स्वर्गः । पाठान्तरम्: लोकानन्त्यं दिवप्राप्तिर् इति । तस्यार्थः: दिवप्राप्तिस् त्व् अग्निहोत्राद्यनुष्ठानात् । लोकानन्त्यं च तदभ्यासात् । तथा च चरकाः: &ldquo;न स तस्माल् लोकात् प्रच्यवते, यस् त्रिर् ईजानः&rdquo; इति । किं च पुत्रपौत्रप्रपौत्रिका च संततिर् अत एव । यस्माच् चैवं तस्मात् स्त्रियः सेव्या इत्यादि समानम् ॥ ७७ ॥</p>
<p><em>स्त्रियः सेव्या इत्य् उक्तम् । तत्रानियमप्राप्ताव् आह ।</em></p>
<blockquote>
<p>षोडशर्तुर् निशाः स्त्रीणां तस्मिन् युग्मासु संविशेत् ।**</p>
</blockquote>
<blockquote>
<p>ब्रह्मचार्य् एव पर्वाण्य् आद्याश् चतस्रश् च वर्जयेत् ॥ १।७८ ॥**</p>
</blockquote>
<p>रजोदर्शनादिः षोडश रात्रय ऋतुसज्ञकः कालः । तत्र नार्यो गर्भग्रहणसमर्था भवन्तीति तासु युग्मासु रात्रिषूपगच्छेत् । किम् एवं स्यात्, ब्रह्मचार्य् एव, एवं गच्छन् नित्येनोपरितनश्लोकेनास्य संबन्धः । ब्रह्मचर्यशब्दश् चायं विरोधात् तत्फले वर्तते । ब्रह्मचर्यफलं ब्रह्मलोकप्राप्तिर् अस्येत्य् अर्थः । तथा च वसिष्ठः ।</p>
<blockquote>
<p>ऋतौ च गच्छन् विधिवच् च जुह्वन्</p>
</blockquote>
<pre><code>        &gt; न ब्राह्मणश् च्यवते ब्रह्मलोकात् ॥ इति । (वध् ८।१७)
</code></pre>
<p>यद् वा कारणान्तराद् ब्रह्मचर्ये स्थितो ऽपि गच्छेत् । यतो गच्छन्न् अपि ब्रह्मचार्य् एव, व्रतान् न हीयत इत्य् अर्थः । एवं चातिप्रसक्ताव् आह: पर्वाण्य् अमावास्यादीनि । आद्याश् चर्तौ चतस्रो रात्रीर् वर्जयेद् इति ॥ ७८ ॥</p>
<p><em>किं चान्यत् ।</em></p>
<blockquote>
<p><strong>एवं गच्छन् स्त्रियं क्षामां मघामूलं च वर्जयेत् ।</strong></p>
</blockquote>
<blockquote>
<p>सुस्थ इन्दौ सकृत् पुत्रं लक्षण्यं जनयेत् पुमान् ॥ १।७९ ॥**</p>
</blockquote>
<p>क्षामा दुर्बला रोगिणी वा । वन्ध्येत्य् अन्ये, यथाह भृगुः ।</p>
<blockquote>
<p>अधिविन्नां तु यो भार्याम् उपेयाद् अप्य् ऋतौ द्विजः।</p>
</blockquote>
<blockquote>
<p>रक्षणार्थम् अकामश् चेत् प्राजापत्येन शुध्यति ॥ इति</p>
</blockquote>
<p>तत् पुनः पुत्रार्थत्वाद् अधिगमनस्यात्राप्रसक्तम् एव । मघापौष्णं चेत्य् अन्ते पठन्ति । तथा च गणितज्ञाः ।</p>
<blockquote>
<p>प्रसवस् तु निषेकर्क्षात् दशमे योषितामुडौ ।</p>
</blockquote>
<blockquote>
<p>यस्मात् तं वर्जयेत् तस्माद् रेवतीषु मघासु च ॥ इति ।</p>
</blockquote>
<p>तत् पुनश् चशब्दाद् एव रेवत्यवाप्तेर् अकिंचित् । मूलम् अप्य् अश्विन्यादेर् गण्डान्तत्वाद् वर्जनीयम् एव । उपलक्षणार्थत्वाच् च मूलश्रुतेर् अन्यद् अपीदृक् परिहरणीयम्, प्रमाणान्तरमूलत्वाच् चास्य पुनर् वर्जनवचनस्य । किं च, &ldquo;सुस्थ इन्दौ सकृत् पुत्रं लक्षण्यं जनयेत् पुमान्&rdquo; । सकृद् इत्य् अस्य पूर्वश्लोकगतेन संबन्धः संविशेद् इत्य् अनेन । तथा चाह मनुः ।</p>
<blockquote>
<p>निन्द्यास्व् अष्टासु चान्यासु स्त्रियो रात्रिषु वर्जयेत् ।</p>
</blockquote>
<blockquote>
<p>ब्रह्मचार्य् एव भवति यत्र तत्राश्रमे वसन् ॥ इति ॥ (म्ध् ३।५०)</p>
</blockquote>
<p>षड् निन्द्याः आद्याश् चतस्रः एकादशी त्रयोदशी च । अष्टाव् अन्या अनिन्द्याः । एवं चतुर्दश् वर्ज्याः । शिष्टं रात्रिद्वयम् । तत्रैका स्त्र्यर्थेति मन्वभिप्रायः । आचार्यस् तु पुत्रोत्पादनम् एव नैयोगिकं मन्यमानः सकृद् इत्य् आह । अत एव चतस्रश् चेत्य् अयम् अपि चकारो न रात्र्यन्तरार्थः । चतस्र इति प्रतिषेधो ऽन्यदावर्जनार्थः । अस्तु वैवं रात्र्यन्तरग्रहणार्थश् चकारो ऽपि, अर्थातिरेकात् । एवं गच्छन् लक्षण्यं जनयेत् पुमान् स्त्रीतो ऽतिरिक्तशुक्लः । तथा चाह मनुः: &ldquo;पुमान् पुंसो ऽधिके शुक्लः&rdquo; इति (म्ध् ३।४९) । सर्वथा शास्त्राबाधेन भिषग्दैवज्ञाद्युपदेशानुसारात् तथाभिगमनक्रिया, यथा च लक्षण्यपुत्रोत्पादः स्याद् इति श्लोकद्वयस्यार्थः । पुत्रम् इति चोद्देश्यत्वाद् अतन्त्रं संख्या । तथा च शङ्खः ।</p>
<blockquote>
<p>पुत्रपौत्रप्रतिष्ठस्य बह्वपत्यस्य जीवतः । इति ।</p>
</blockquote>
<p>मन्त्रवर्णश् च &ldquo;अशून्योपस्था जीवतम् अस्तु माता&rdquo; (आप्म्प् १।४।८) इति बहुपुत्रतां दर्शयति, &ldquo;दशास्यां पुत्राण् आ धेहि पतिम् एकादशं कृधि&rdquo; (आप्म्प् १।४।६) इति च । युग्मरात्र्यादिवचनं तु लिङ्गविवक्षयेत्य् अदोषः । पूर्वश्लोकड् एव च पुत्रार्थं स्त्रियः सेव्या इत्य् ऋताव् एव गमनप्राप्तेः सकृद्गमननियमपरतयैतच् छ्लोकद्वयम् ऋतुगतरात्र्यन्तरनिवृत्तिफलं द्रष्टव्यम् । मानवं तु &ldquo;ऋतुकालाभिगामी स्यात्&rdquo; (म्ध् ३।४५) इति व्रते ऽर्थे स्मर्यमाणणिनिप्रत्ययान्तत्वान् नियमपरतयैव व्याख्येयम् । श्लोकान्तरानुसारात् तु पुत्रार्थिनः सकृद्गमननियम इत् व्याख्यातम् । एतेनैव वासिष्ठं व्याख्यातम् (वध् ८।१७) । &ldquo;ऋतुकालाभिगामी स्यात्&rdquo; इति फलश्रुतेश् च &ldquo;ऋतौ गच्छन्न्&rdquo; (वध् ८।१७) इति स्मृत्यन्तरानुसाराच् च युग्मायां रात्रौ सकृद् इति व्याख्येयम् । गौतमीयं त्व् अनृतुपरिसंख्यार्थम् &ldquo;ऋताव् उपेयद्&rdquo; इति केचित् (ग्ध् ५।१) । ऋताव् अनृतौ वार्थाद् एव गमन्प्राप्तेः, सूत्रान्तरारम्भाच् च &ldquo;सर्वत्र वा प्रतिषिद्धवर्जम्&rdquo; इति (ग्ध् ५।२) । तथा सूत्रद्वयम् अप्य् अनर्थकं स्याद्, अर्थाद् एव विकल्पप्राप्तेः । तस्मात् तद् अपि नियमार्थम् एव व्याख्येयम् । उत्तरसूत्रं त्व् अर्थप्राप्तम् एवानृतौ गमनविकल्पम् अनूद्य प्रतिषिद्धवर्जम् इत्य् एवम् अर्थम् । अयं त्व् अत्र संप्रदायः: ऋताव् अजातपुत्रः सकृद् अगच्छन् प्रत्यवैति, जातपुत्रस्य त्व् अगमने ऽप्य् अदोषः । तथा चाहुः ।</p>
<blockquote>
<p>ज्येष्ठ एव तु पुत्रः स्यात् कामजान् इतरान् विदुः । इति । (च्ड़्। म्ध् ९।१०७)</p>
</blockquote>
<p>यावद्भार्यं चैकैकपुत्रानुत्पादने प्रत्यवायः, तदपेक्षयैव पुत्रोत्पादनविधानात् । असवर्णासु तु जातपुत्रस्य याथाकाम्यम्, स्मृत्यन्तरात् ।</p>
<blockquote>
<p>कृतदारो ऽवरान् दारान् भिक्षित्वा यो ऽधिगच्छति ।</p>
</blockquote>
<blockquote>
<p>रतिमात्रं फलं तस्य द्रव्यदातुस् तु संततिः ॥ इति । (म्ध् ११।५)</p>
</blockquote>
<p>अवरशब्दो ऽयम् असवर्णाभिप्रायः, सवर्णयैव कृतदारत्वात् । यथा चैतद् एवं तथोकं प्राक् । जातूकर्णश् चाह: &ldquo;सवर्णया कृतदारो नान्याम् इच्छेत् संतानस्यान्यगामित्वाद्&rdquo; इति । नार्युत्पादने तु विकल्पः, रात्रिद्वयस्य मनुनोक्तत्वात्, अत्र च सकृच्छ्रुतेः । अनृतौ तु स्त्रीकामाद् एव गमनं, &ldquo;सर्वत्र वा&rdquo; (ग्ध् ५।२) इति सूत्रारम्भात् । ऋताव् अप्य् उक्तकालातिरेकेणानृतुतुल्यत्वात् स्त्र्यनुरोधेनैव गमनम् इति स्थितिः । <span style="text-decoration:underline;">ननु</span> ऋताव् अपि स्त्रीकामाद् एव गमनं युक्तं, कामात्मतानिषेधात्, मन्त्रवर्णाच् च: &ldquo;उतो त्व् अस्मै तन्वं वि सस्रे जायेव पत्य उशती सुवासाः&rdquo; इति (र्व् १०।७१।४) । अप्य् एकस्मै वाग्विस्रब्धम् आत्मनम् अर्पयति जायेव पत्ये उशती कामयमाना सुवासाः ऋतुकालेष्व् इति स्त्रीकामाद् एव गमनप्रवृत्तिं दर्शयति । नैवम् । उभयनियमद्योतनार्थो ऽयं मन्त्रवर्ण इति । विशेषेण पुत्रोत्पादनचोदना स्त्रीपुंसयोर् यतः, तथा च द्वयोर् अप्य् अगमने प्रत्यवायाम्नानम् । तथा चाह बौधायनः ।</p>
<blockquote>
<p>ऋतुमतीं तु यो भार्यां संनिधौ नोपगच्छति ।</p>
</blockquote>
<blockquote>
<p>तस्या रजसि तं मासं पितरस् तस्य शेरते ॥ इति । (ब्ध् ४।१।१८)</p>
</blockquote>
<p>स्त्रियो ऽपि ।</p>
<blockquote>
<p>भर्तुः प्रतिनिवेशेन या भार्या स्कन्दयेद् ऋतुम् ।</p>
</blockquote>
<blockquote>
<p>तां ग्राममध्ये विख्याप्य भ्रूणघ्नीं निर्धमेद् गृहात् ॥ इति । (ब्ध् ४।१।२०)</p>
</blockquote>
<p>तस्माद् ऋतौ न स्त्रीकामाद् एव गमनं युक्तम् इत्य् एषा दिक् ॥ ७९ ॥</p>
<p><em>एवं तावद् ऋतौ गमनविधिम् उक्त्वाथेदानीम् अर्थप्राप्तत्वाद् गमनस्यानियमे प्राप्त आह ।</em></p>
<blockquote>
<p>याथाकामी भवेद् वापि स्त्रीणां वरम् अनुस्मरन् ।**</p>
</blockquote>
<blockquote>
<p>स्वदारनिरतश् चैव स्त्रियो रक्ष्या यतः स्मृताः ॥ १।८० ॥**</p>
</blockquote>
<p>अपिशब्दस्य क्रमभेदेन योजना: याथाकाम्य् अपि भवेत् । स्त्रीवत् कामो यस्य स याथाकामी, वचनाभावे ऽपि यदृच्छया गमनस्य प्राप्तत्वात् । यद् वा याथाकाम्य् अपि वा याथाकाम्य् एव स्याद् इत्य् अवधारणार्थो वाशब्दः । कस्मात् । स्त्रीणां वरम् अनुस्मरन् । &ldquo;अपि नः श्वो विजनिष्यमाणाः पतिभिः सह शयीरन्&rdquo; (वध् १२।२४; ५।८) इत्यादिवाक्यं सूचयति । स्त्रीकामाद् अनृताव् अपि गच्छेद् इति श्लोकार्थः । किं च स्वदारनिरतश् चैव स्यात् । कुतः । स्त्रियो रक्ष्या यतः स्मृताः । उक्तम् एतत्: &ldquo;भर्तव्याश् च सुरक्षिताः&rdquo; (य्ध् १।७७) इति । रक्षा च स्त्रीणां स्वदारनिरतत्वम् एव परमार्थत्वेन । न तु ताडनादिका । तया तासाम् अनर्थो ऽपि संभाव्येत । तथा च लौकिकाः &ldquo;पाञ्चालस्त्रीषु मार्दवम्&rdquo; इति पठन्ति । चकार एवकारश् च पादपूरणार्थौ । यद् वोत्कृष्य स्त्रियो रक्ष्या एव यतः स्मृता इति योज्यम् । रक्षणविधिनैव स्वदारनिरतत्वनियमान् न विध्यन्तरापेक्षेत्य् अभिप्रायः । तथा च वसिष्ठः ।</p>
<blockquote>
<p>या स्याद् अनतिचारेण रतिः सा धर्मसंश्रिता । इति । (वध् १२।२३)</p>
</blockquote>
<p>मनुर् अप्य् आह ।</p>
<blockquote>
<p>स्वां प्रसूतिं चरित्रं च कुलम् आत्मानम् एव च ।</p>
</blockquote>
<blockquote>
<p>स्वं च धर्मं प्रयत्नेन जायां रक्षन् हि रक्षति ॥ इति । (म्ध् ९।७)</p>
</blockquote>
<p>&ldquo;प्रसूतिरक्षणम् असंकरो धर्मः&rdquo; (ग्ध् ८।३) इति च गौतमः । तेन रक्षणार्थं वरश्रुतेर् अनृताव् अपि स्त्रीकामाद् अगच्छतो दोष इत्य् अनवद्यम् ॥ ८० ॥</p>
<p><em>यस्माच् च लोकानन्त्यदिवप्राप्तिः पुत्रपौत्रप्रपौत्रकाः स्त्रीतः, स्त्रियः सेव्या इति च स्थितम् । तस्माद् एव कारणात्,</em></p>
<blockquote>
<p>भर्तृभ्रातृपितृज्ञातिश्वश्रूश्वशुरदेवरैः ।**</p>
</blockquote>
<blockquote>
<p>बन्धुभिश् च स्त्रियः पूज्या भूषणाच्छादनाशनैः ॥ १।८१ ॥**</p>
</blockquote>
<p>सर्वोपकारकत्वात् संतानस्य स्त्रीणां च तत्कारणत्वात् सर्वैः पूज्या इति । न मूलान्तरापेक्षा । ज्ञातिशब्दो मातुलाद्यर्थः । चशब्दः सख्याद्यर्थः ॥ ८१ ॥</p>
<p><em>एवं सर्वैः परिपूज्यमाना न गर्विता व्ययशीला च स्यात् । किं तर्हि ।</em></p>
<blockquote>
<p>संयतोपस्करा दक्षा हृष्टा व्ययपराङ्मुखी ।**</p>
</blockquote>
<blockquote>
<p>कुर्याच् छ्वशुरयोः पादवन्दनं भर्तृतत्परा ॥ १।८२ ॥**</p>
</blockquote>
<p>च स्याद् इति शेषः ॥ ८२ ॥</p>
<p><em>इदं चान्यत् ।</em></p>
<blockquote>
<p><strong>क्रीडाशरीरसंस्कारसमाजोत्सवदर्शनम् ।</strong></p>
</blockquote>
<blockquote>
<p>हासं परगृहं यानं त्यजेत् प्रोषितभर्तृका ॥ १।८३ ॥**</p>
</blockquote>
<p>तथा चाह मनुः ।</p>
<blockquote>
<p>पानं दुर्जनसंसर्गः पत्या च विरहो ऽटनम् ।</p>
</blockquote>
<blockquote>
<p>स्वप्नो ऽन्यगेहवासश् च नारीसंदूषणानि षट् ॥ इति (म्ध् ९।१३) ॥ ८३ ॥</p>
</blockquote>
<p><em>यदा पुनर् एतान्य् अनियमात् स्त्रीस्वाभाव्यात् सर्वज्ञातिपूज्यत्वाद् वा स्वयं नानुतिष्ठेत् तदा क एनाम् अनुष्ठापयेत् । यदा वा प्रोषितो भर्ता विपन्नो ऽनुत्पन्नो वा तदा कास्याः पालक इत्य् अत आह ।</em></p>
<blockquote>
<p>रक्षेत् कन्यां पिता विन्नां पतिः पुत्रस् तु वार्धके ।**</p>
</blockquote>
<blockquote>
<p>अभावे ज्ञत्यस् त्व् एषां स्वातन्त्र्यं न क्वचित् स्त्रियाः ॥ १।८४ ॥**</p>
</blockquote>
<p>काले कर्मणि वा । तथा चाह मनुः ।</p>
<blockquote>
<p>नास्ति स्त्रीणां पृथग् यज्ञो न व्रतं नाप्य् उपोषितम् ।</p>
</blockquote>
<blockquote>
<p>पतिं शुश्रूषते येन तेन स्वर्गे महीयते ॥ (म्ध् ५।१५५)</p>
</blockquote>
<p>इति कर्मण्य् अपि पारतन्त्र्यं दर्शयति ॥ ८४ ॥</p>
<p><em><span style="text-decoration:underline;">ननु</span> एवं सति स्त्रीणाम् अदोषः, पित्रादीनां रक्षणोपदेशात् । यद् वान्यरक्षकासंनिधाने यद्य् उत्पन्नरक्षकविपात्तिः, तदा कामचारितापि स्त्रीणां प्रसज्येत । <span style="text-decoration:underline;">मन्द, मैवं</span> ।</em></p>
<blockquote>
<p><strong>पितृमातृसुतभ्रातृश्वश्रूश्वशुरमातुलैः।</strong></p>
</blockquote>
<blockquote>
<p>हीना न स्याद् विना भर्त्रा गर्हणीयान्यथा भवेत् ॥ १।८५ ॥**</p>
</blockquote>
<p>भर्तृशब्दो ऽयं रक्षकमात्रे वर्तते । मात्रादिवचनाद् अन्याम् अपि स्त्रियं वृद्धां कांचिद् उपासीत । न तु स्वतन्त्रा स्यात् । यत्र वा कश्चित् पालयिता, तत्र यायात् । गर्हणीयान्यथा भवेत् । अस्मिन् लोके । प्रेत्य च नरकपातः, अस्माद् एव गर्हानुमानात् ॥ ८५ ॥</p>
<p><em><span style="text-decoration:underline;">ननु</span> एवं सति भर्तृतन्त्रत्वात् स्त्रीणां तस्य च स्वतन्त्रत्वात् यावत्यो जायास् ताः सर्वास् तुल्यवत् कर्मणि विनियुञ्जीत । <span style="text-decoration:underline;">नैवम्</span> ।</em></p>
<blockquote>
<p><strong>सत्याम् अन्यां सवर्णायां धर्मकार्यं न कारयेत् ।</strong></p>
</blockquote>
<blockquote>
<p>सवर्णासु विधौ धर्म्ये ज्येष्ठया न विनेतराम् ॥ १।८६ ॥**</p>
</blockquote>
<p>सत्यां सवर्णायाम् अन्यां धर्मकार्यं न कारयेद् इति संबन्धः । सवर्णास्व् अपि ज्येष्ठया विना नेतरां कनिष्ठाम् । तासाम् अपि यथाज्यैष्ठ्यम् । विधौ अग्निहोत्रादिकर्मणि । धर्म्ये आज्यावेक्षणादौ, क्रत्वर्थ इति यावत् । कनीयसीम् अपि तु सवर्णाम् एवं कारयेत् । असवर्णास्व् अप्य् एकान्तरत्वज्यैष्ठ्यादिक्रमेण व्याख्येयम् ॥ ८६ ॥</p>
<p><em><span style="text-decoration:underline;">ननु</span> एवं सति ज्येष्ठायां ध्रियमानायां यदि कनिष्ठा प्रमीयेत, तस्या अग्निहोत्राद्यर्थेनाग्निना दाहो न प्राप्नोति । <span style="text-decoration:underline;">उच्यते</span> ।</em></p>
<blockquote>
<p><strong>दाहयित्वाग्निहोत्रेण स्त्रियं वृत्तवतीं पतिः ।</strong></p>
</blockquote>
<blockquote>
<p>आहरेद् विधिवद् दारान् अग्नींश् चैवाविलम्बितः ॥ १।८७ ॥**</p>
</blockquote>
<p>क्रत्वर्थेषु हि ज्येष्ठाया नियमो न पुरुषार्थेषु । पुरुषार्थश् च दाहः, शरीरसंस्कारत्वात् । अतश् च वृत्तवती चेत् संस्कर्तव्यैव । वृत्तवत्य् अधिकारिणीति यावत् । <span style="text-decoration:underline;">ननु</span> पुरुषार्थेष्व् अपि वरकर्तृकेषु ज्येष्ठैवाग्रे संस्कर्तव्या । <span style="text-decoration:underline;">तथा</span> नामास्तु । को दोषः । <span style="text-decoration:underline;">द्वयोर्</span> युगपन्मरणे कनिष्ठायाः संस्कारलोपः स्यात्, पात्राणाम् अग्नीनां च ज्येष्ठायाम् उपक्षीणत्वात् । प्रतिपाद्यत्वाच् च न पात्रान्तरोत्पत्तिः । अग्नीनां त्व् अशक्यतैव । एकचितिकरणे ऽपि यथोक्ताया दाहाघृतो (?) ऽनुपपत्तिर् एव । <span style="text-decoration:underline;">उच्यते</span> । अयाज्ञिकचोद्यम् एतत् । संतापजत्वाद् अग्नीनाम् अनेकस्मिन्न् अप्य् आहवनीयसंतापजे तच्छब्दलाभात् । <span style="text-decoration:underline;">ननु</span> एकस्मिन् संतापेन रूढे शिष्टो ऽग्निर् अनाहवनीय एव, लौकिकत्वात् । <span style="text-decoration:underline;">केनाख्यातम्</span> आयुष्मतः । अपवृक्तकर्मा हि लौकिको भवति । दाहार्थं चोद्धृतो दाह्यानुसारेणैवापवृज्येतेति विशेषाग्रहणाच् चोद्धरणस्य सर्वदाह्यार्थत्वम् अविरुद्धम् । पात्रचयस् तु ज्येष्ठाया एव, मुख्यत्वात् । शरीरसंस्कारत्वे ऽपि च पात्राणाम् अप्रयोज्यत्वं स्विष्टकृत्य् उत्तरार्धस्येव । तेनैव च कनीयसी निन्द्यते । यद् वा, अग्नीनाम् एव संस्कारत्वम् । पात्रचयस् तु तत्प्रतिपत्तिः । तथा च पात्रेषु द्वितीययैव दृश्यते: &ldquo;जुहूं घृतेन पूर्णां दक्षिणे पाणौ सादयति&rdquo; इति । &ldquo;अग्निभिर् आदीपयन्ति&rdquo; इत्य् अग्निषु तृतीयाप्रतिपाद्यत्वं तु कर्मान्तरानुसारात् । &ldquo;यात्व् अग्निभिर् दहन्ती यज्ञपात्रैश् च&rdquo; इति तृतीया अर्थप्राप्तत्वाद् अनुवादः । यज्ञायुधिवाक्यं त्व् अर्थवादत्वाद् अकिंचित् । तस्माद् यावत्यः पत्न्यः सर्वा एवाग्निहोत्राद्यर्थेनाग्निना दग्धव्या इति स्थितम् । <span style="text-decoration:underline;">केचित्</span> त्व् अदाहम् एव पत्न्या इच्छन्ति । यत् पुनः &ldquo;आहिताग्निम् अग्निभिर् दहन्ति&rdquo; (शब् प्म्स् ४।१।९) इति लिङ्गस्याविवक्षितत्वात् प्रातिपदिकार्थसंभवाच् च श्रुतिविरुद्धम् । तथा च काठके श्रुतौ &ldquo;शवाग्नयो वा एते भवन्ति, ये पत्न्यां प्रमीतायां धार्यन्ते&rdquo; इत्य् उपक्रम्य, &ldquo;तस्मात् पत्नीम् अग्निभिर् दहेत्&rdquo; इति विस्पष्टो विशेषविधिः । सूत्रकारादिवचनानि श्रुतिविरुद्धत्वाद् अनादृत्यानि । एवम् अर्थवादाद्युन्नेया विधयः प्रत्याख्येया इत्य् अलं प्रसङ्गेन । <span style="text-decoration:underline;">ननु</span> असवर्णाग्निहोत्रेण न दग्धव्या । यथाह मनुः ।</p>
<blockquote>
<p>एवंवृत्तां सवर्णां स्त्रीं द्विजातिः पूर्वमारिणीम् ।</p>
</blockquote>
<blockquote>
<p>दाहयेद् अग्निहोत्रेण यज्ञपात्रैश् च धर्मवित् ॥ इति । (म्ध् ५।१६७)</p>
</blockquote>
<p><span style="text-decoration:underline;">मैवम्,</span> आहिताग्नित्वाविशेषात् । मानवं तु सवर्णाग्रहणम् अधिकारोपलक्षणार्थम् । यज्ञप्राप्त्या हि सर्वस्य ब्राह्मणत्वात् सावर्ण्यं यतः । तथा चाम्नायः: &ldquo;ब्राह्मणो हि जायते यो यज्ञाञ् जायते&rdquo; इति । अपि च दाहयेद् अग्निहोत्रेण सवर्णां चेति वाक्यभेदः स्यात् । तस्माद् अविशेषेणैव दाहः । &ldquo;आहरेद् विधिवद् दारान् अग्नींश् चैवाविलम्बितः&rdquo; । शीग्रम् । यद् वाविलम्बितशब्दः स्वहेताव् अपराभङ्गे विज्ञेयः । न चेत् पराभङ्गो गार्हस्थ्याद् दारान् आहरेत् । भङ्गश् चेद् आश्रमान्तरं प्रतिपद्येत । अविद्यमानदारस्य च दारक्रिया दृष्टार्थत्वात् । विधिवद् इत्य् अस्याप्य् अयम् एवार्थः । न चेद् योग्या पत्न्य् अस्ति, अन्याम् उद्यच्छेद् इति । आहरणाधिकारश् चेद् आहरेत्, धर्मप्रजासंपन्ने ऽन्यानधिकारात् । यत् तु &ldquo;अन्यतरापाये दारान् कुर्वीत&rdquo; इति, तस्याप्य् अयम् एवावसरः समर्थः, कृताधानस्योद्वाहासंभवात् । तथा च स्मरन्ति: &ldquo;यद्य् उद्वहेत् प्राग् अग्न्याधेयात्&rdquo; इति । न्यायविधश् च याज्ञिकाः &ldquo;सवीर्यत्वात् पुत्रार्थे न प्रयोजयेत्&rdquo; इत्य् आहुः । यत् पुनः &ldquo;आहृतोढायां भार्यायां पुनर् आदधीत&rdquo; इति, तद् आवसथ्यविषयम् इत्य् अलं प्रसङ्गेन विस्तरेण ॥ ८७ ॥</p>
<p><em>वृत्तवत्या अग्निहोत्रेण दाह इत्य् उक्तम् । किं पुनस् तल्लक्षणम् इत्य् अत आह ।</em></p>
<blockquote>
<p><strong>पतिप्रियहिते युक्ता स्वाचारा संयतेन्द्रिया ।</strong></p>
</blockquote>
<blockquote>
<p>सेह कीर्तिम् अवाप्नोति प्रेत्य चानुत्तमां गतिम् ॥ १।८८ ॥**</p>
</blockquote>
<p>एतद् वृत्तवत्या लक्षणम् । प्रियहिते युक्ता न रामणीयकप्रधाना । साध्वाचारा कामाद्यनभिभूता च या, सैवेहास्मद्दर्शने कीर्तिं यज्ञाधिकारं प्राप्नोति प्राकाश्यात् कीर्तनाद् वा । प्रकरणानुग्रहाच् च कीर्तिर् अधिकारः, यज्ञो वा । प्रेत्य चानुत्तमां गतिम् इति । नास्या उत्तमा अन्या गतिर् अस्तीत्य् अनुत्तमा ज्ञानकर्मसमुच्चयगम्या भर्तृसायुज्यलक्षणा, तां प्राप्नोतीति व्याख्येयम् ॥ ८८ ॥</p>
<p><strong>इति विवाहप्रकरणम्</strong></p>
<blockquote>
<p>**</p>
</blockquote>
<p><strong>अथ वर्णजातिविवेकप्रकरणम्</strong></p>
<p>*** प्रकरण दिविसिओन् ओन्ल्य् इन् लतेर् एदितिओन्</p>
<p><em>पुत्रार्थं &ldquo;स्त्रियः सेव्या भर्तव्याश् च सुरक्षिता&rdquo; <em>(य्ध् १।७७)</em> इत्य् उक्तम् । सवर्णायाश् चोत्कृष्टत्वं विवाहनियमश् च । अस्यैव दार्ढ्यार्थे जातिनिरूपणायाह ।</em></p>
<blockquote>
<p>सवर्णेभ्यः सवर्णासु जायन्ते हि सजातयः ।**</p>
</blockquote>
<blockquote>
<p>अनिन्द्येषु विवाहेषु पुत्राः संतानवर्धनाः ॥ १।८९ ॥**</p>
</blockquote>
<p>यस्मात् सवर्णास्व् एव सवर्णेभ्यः सजातयः पुत्रा जायन्ते, यस्माच् चानिन्द्यब्राह्मादिविवाहोढास्व् एवैते उत्पन्नाः पुत्राः संतानवृद्ध्या पितृभ्य आनृण्यं कुर्वन्ति, यस्माच् चान्यथा जातिनाशाद् विपर्ययः, तस्मात् पूर्वोक्तं सर्वं विवाहादि प्रयत्नतो ऽनुष्ठेयम् इति श्लोकार्थः प्रकरणार्थश् च समासतः ॥ ८९ ॥</p>
<p><em>एवं तावत् सवर्णाया अव्यभिचारे जातिनियम उक्तः । व्यभिचारे ऽप्य् उत्कृष्टवर्णविषय एव श्रेयान् । यतः ।</em></p>
<blockquote>
<p>विप्रान् मूर्धावसिक्तं स्त्री राज्ञो ऽम्बष्ठं विशो ऽङ्गना ।**</p>
</blockquote>
<blockquote>
<p>शूद्राङ्गना निषादाख्यं सूते पारशवं तथा ॥ १।९० ॥**</p>
</blockquote>
<p>विप्राच् छूद्रायाम् उत्पन्नस्यैकस्यैव संज्ञाद्वयं निषादः पारशव इति च द्रष्टव्यम् । किमर्थं तर्हि द्विजीया पारशवसंज्ञा । असवर्णाव्यभिचारनिन्दार्थम् । ब्राह्मणबीजोद्भवो ऽपि तत्संस्कारहानात् पारयन्न् एव जीवन्न् एव शव इत्य् अर्थः । तथा चाह मनुः ।</p>
<blockquote>
<p>स पारयन्न् एव शवस् तस्मात् पारशवः स्मृतः । इति । (म्ध् ९।१७८)</p>
</blockquote>
<p>उत्कृष्टव्यभिचारस्तुत्यर्थं तु विपान् मूर्धावसिक्तम् अभिषेकयोग्यं राज्ञः क्षत्रियस्यापि स्त्री जनितवती । एवं सर्वत्र योज्यम् ॥ ९० ॥</p>
<p><em>किं च ।</em></p>
<blockquote>
<p>माहिष्योग्रौ प्रजायेते विट्छूद्राङ्गनयोर् नृपात् ।**</p>
</blockquote>
<blockquote>
<p>शूद्रायां करणो वैश्याद् विन्नास्व् एष विधिः स्मृतः ॥ १।९१ ॥**</p>
</blockquote>
<p>वैश्यायां माहिष्यः शूद्रायाम् उग्रः क्षत्रियात् । <span style="text-decoration:underline;">ननु</span> च शूद्रापरिणयनप्रतिषेधाद् &ldquo;विन्नस्व् एष विधिः स्मृतः&rdquo; इति विरुद्धम् । <span style="text-decoration:underline;">अनभिज्ञः</span> श्लोकार्थस्यायुष्मान् । विन्नासु हीनवर्णासु । विन्नास्व् एष विधिः, यद् उत स्वजातिनाशः, तस्मान् न हीनवर्णाम् उद्वहेद् इत्य् अस्यार्थः । अत एव चाविन्नस्व् अपि संज्ञान्तरालाभः । इतरथा तत्र संज्ञान्तरक्रियाप्रसङ्गः । उत्कृष्टवेदने तद्व्यभिचारे वा वर्णोत्कर्ष इति स्तुतिपरतयैव विधिशब्दयोजना ॥ ९१ ॥</p>
<p><em>उत्कृष्टवर्णसंबन्धेनोत्कर्षदर्शनात् प्रातिलोम्ये ऽपि तथात्वाशङ्का मा भूद् इत्य् अत आह ।</em></p>
<blockquote>
<p><strong>ब्राह्मण्यां क्षत्रियात् सूतो वैश्याद् वैदेहकस् तथा ।</strong></p>
</blockquote>
<blockquote>
<p>शूद्राज् जातश् च चण्डालः सर्वधर्मविगर्हितः ॥ १।९२ ॥**</p>
</blockquote>
<blockquote>
<p>क्षत्रिया मागधं वैश्याज् छूद्रात् क्षत्तारम् एव च ।**</p>
</blockquote>
<blockquote>
<p>शूद्राद् आयोगवं वैश्या जनयामास वै सुतम् ॥ १।९३ ॥**</p>
</blockquote>
<p>भूतार्थप्रत्यययोगः प्रयोगानादित्वज्ञापनार्थः। अत एव स्मृत्यन्तरेष्व् एकस्यैवार्थस्यानेकसंज्ञादर्शने ऽपि देशभेदेन तथाविधप्रयोगसत्तानुमानम् । न पुनः पारिभाषिकत्वकल्पना, वेदेष्व् अप्य् अनेकविधसंज्ञोपलब्धेः ॥ ९२, ९३ ॥</p>
<p><em>एवं तावत् प्रातिलोम्येनोत्कृष्टसंबन्धे सति चण्डालत्वादिप्राप्तिः । आनुलोम्येन पुनः ।</em></p>
<blockquote>
<p><strong>माहिष्येण करण्याम् तु रथकारः प्रजायते ।</strong></p>
</blockquote>
<blockquote>
<p>असत्सन्तस् तु विज्ञेयाः प्रतिलोमानुलोमतः ॥ १।९४ ॥**</p>
</blockquote>
<p>क्षत्रियेण वैश्यायां जातो माहिष्यः वैश्येन शूद्रायां करणी । तस्याम् करण्याम् माहिष्याद् रथकारो जायते । स चाधानाधिकृतो यस्मात् तस्माद् आनुलोम्येन युगान्तरेषूत्कर्षः, प्रदर्शनार्थत्वात् प्रातिलोम्येनापकर्ष इति द्रष्टव्यम् । तथा च स्पष्टीकरोति &ldquo;असत्सन्तस् तु विज्ञेयाः&rdquo; इति । यथाक्रमेणासन्तः प्रतिलोमाः सन्तश् चानुलोमाः । तथा च गौतमः: &ldquo;प्रतिलोमात् तु धर्महीनः&rdquo; इति (ग्ध् ४।२५) ॥ ९४ ॥</p>
<p><em>किं च ।</em></p>
<blockquote>
<p><strong>जात्युत्कर्षो युगे ज्ञेयः पञ्चमे सप्तमे ऽपि वा ।</strong></p>
</blockquote>
<blockquote>
<p>व्यत्यये कर्मणां साम्यं पूर्ववच् चाधरोत्तरम् ॥ १।९५ ॥**</p>
</blockquote>
<p>जात्युत्कर्षो वर्णोत्कर्षः, क्षत्रियस्यापि ब्राह्मण्यप्राप्तिः । <span style="text-decoration:underline;">को ऽयं</span> कूश्माण्डपातः । <span style="text-decoration:underline;">मैवम्</span> । उक्तवर्णान्तरविहितधर्मव्यवच्छेदेन ब्राह्मणादिशब्दप्रवृत्तिर् इत्य् अर्थः । पञ्चमे सप्तमे वा परिवर्ते । क्षत्रियस्य पञ्चमे वैश्यस्य सप्तमे ब्राह्मण्यम् । क्षत्रियजत्वे तु तस्यापि पञ्चम एव । पूर्वजातिविहितकर्मव्यवच्छेदाद् जात्यन्तरोक्तकर्मप्राप्तितश् च तच्छब्दलाभाद् अनवद्यम् । कुतः प्राप्तिव्यवच्छेदाव् इति चेद्, अस्माद् एवोत्कर्षवचनाद्, अमीमांस्यत्वाच् च् शास्त्रस्य । तद् एव द्रढयन्न् आह &ldquo;व्यत्यये कर्मणां साम्यम्&rdquo; । उक्तोत्कर्षव्यत्यये युगपरिवर्ताभावे प्रकृतिविहितान्य् एव कर्माणि भवन्तीत्य् अर्थः । यदि मूर्धावसिक्तां ब्राह्मणः परिणयेत्, तत्सुतां तत्सुतां च, ततः पञ्चमे परिवर्ते ब्राह्मणकर्माधिकारः । यदि मूर्धावसिक्त एव तां तत्सुतां तत्सुतां च, ततः क्षत्रियकर्मैव भवति । किं च तेषाम् अप्य् अन्तरप्रभवानां पूर्वेणैव न्यायेनानुलोम्यप्रातिलोम्येनौत्तराधर्यं, योज्यम् इति शेषः । ग्रन्थगौरवभयात् तु तत्संज्ञानभिधानम् । सर्वथोत्कृष्टवर्णसंकरे स्त्रीणाम् उत्कर्षः । अन्यथा तु विपर्ययः । पुरुषाणां तु द्विधाप्य् अपकर्ष इति प्रपञ्चनीयं व्याख्यातृभिः । अयं च मार्गः । आनुलोम्यप्रातिलोम्ये मूर्धवसिक्तादीनां वर्णचतुष्टये चतुर्विंशतिर् एव वर्णाभासा जायन्ते । स्वयं च षट् । एवं त्रिंशत् । प्रातिलोम्ये ऽप्य् एवम् एव सूतादीनाम् इत्य् एवं षष्टिर् वर्णाभासाः । तथा च स्मरन्ति ।</p>
<blockquote>
<p>प्रातिलोम्यानुलोम्येन वर्णैस् तज्जैश् च वर्णतः ।</p>
</blockquote>
<blockquote>
<p>षष्ट्येवान्ये प्रजायन्ते तत्प्रसूतेस् त्व् अनन्तता ॥ इति ॥ ९५ ॥</p>
</blockquote>
<p><strong>इति वर्णजातिविवेकप्रकरणम् ।</strong></p>
<blockquote>
<p>**</p>
</blockquote>
<p><strong>अथ गृहस्थधर्मप्रकरणम् ।</strong></p>
<blockquote>
<p>**</p>
</blockquote>
<p><em>एवं तावद् गृहस्थधर्मम् उक्त्वा, इदानीं गृहस्थस्यान्वाहिकं विवक्षुस् तन्मूलभूताग्निनियमायाह ।</em></p>
<blockquote>
<p><strong>कर्म स्मार्तं विवाहाग्नौ कुर्वीत प्रत्यहं गृही ।</strong></p>
</blockquote>
<blockquote>
<p>दायकालाहृते वापि श्रौतं वैतानिकाग्निषु ॥ १।९६ ॥**</p>
</blockquote>
<p>दृष्टान्तार्थं श्रौतवचनम् । यथैव श्रौतम् अग्न्यन्तरे क्रियमाणम् अकर्मैव स्याद्, एवं स्मार्तम् अक्षतहोमान्नपाकादि । वैवाहिकश् चाग्निश् चतुर्थ्युत्तरकालम्, तेनैव पत्न्यर्थावाप्तेः, पत्नीवतश् चाधिकारात् । दायविभागकालाहृते वा । अपिशब्दात् कालान्तराहृते ऽपि । यथा विद्यमानपत्नीकस्य पत्न्यन्तरमरणे । पत्न्यन्तरोत्पादे तु वैवाहिकवचनाद् एव सिद्धिः । तथा च गौतमः: &ldquo;भार्यादिर् अग्निर् दायादिर् वा&rdquo; इति (ग्ध् ५।७) । <span style="text-decoration:underline;">ननु</span> आधानाधिकृतस्यायं कालविधिः । <span style="text-decoration:underline;">न</span>, विद्यमानाग्नेः पत्न्यन्तरोत्पादमात्रेणाधिकारः । तस्या एवाधिकार इति चेत्, न, सहत्वासंभवात् । तदनुरोधात् सहत्वापत्तिर् इति चेत्, न, अग्निमत्त्वात्, तत्त्यागासंभवाच् च । <span style="text-decoration:underline;">ननु</span> एवम् अपि मध्यकं द्रव्यं कथम् इवैकस् त्यक्तुं क्षमः स्यत् । <span style="text-decoration:underline;">मैवम्</span> । यथैव रजस्वलायां पत्न्याम् एकाक्य् एव यजमानस् त्यजेद् वचनात् तदनुज्ञामात्रेण, एवम् अत्रापीत्य् अदोषः । तथैव चासौ कारयितव्या, यथात्मीयसंबन्धं न विरोधाय कुर्यात् । <span style="text-decoration:underline;">यद् वा</span> द्रव्याभाव एवास्याः, कुतः । अस्माद् एवानधिकारात् । <span style="text-decoration:underline;">मैवम्</span> । न हि क्रत्वर्थं द्रव्यार्जनं, पुरुषार्थम् एव । तच् चानधिकारे ऽप्य् अव्याहतम् एव । &ldquo;भसदाहवा एताः परगृहाणाम् ऐश्वर्यम् अवरुन्धते&rdquo; इति श्रुतेः । अधिकारानपेक्षो हि द्रव्यसंबन्धः । <span style="text-decoration:underline;">सत्यम्</span> । स तु पूर्वतरज्येष्ठाया एव । तदतिक्रमाच् च परिणीताप्य् अस्वामिन्य् एव, वेश्यावत् । <span style="text-decoration:underline;">ननु</span> अधिवेदननिमित्ते सत्य् ऊढा कथम् इत्वास्वामिनी स्यात् । <span style="text-decoration:underline;">उच्यते</span> । द्विविधं ह्य् अधिवेदनम्, धर्मप्रजापायरूपत्वात् । तत्र धर्मापाये परैव स्यात्, न पूर्वा । प्रजापाये तु कुतो धर्माधिकारः । <span style="text-decoration:underline;">अत्रोच्यते</span> । अहो सूक्षमदर्शित्वम् आचार्यवतः । धर्मप्रजापायावधिवेदनं प्रयुञ्जाते । न त्व् अधिविन्नायास् तादर्थ्यम् आपादयतः, प्रमाणाभावाद्, अन्यद् धि तादर्थ्यम् अन्या च प्रयुक्तिर् यतः । तत्र &ldquo;अन्यतरापाये दारान् कुर्वीत&rdquo; इति स्मृतेर् अर्थः । दारत्वाच् च तदुद्देशविहितं द्रव्यादि कथम् इव न स्यात् । अतो नास्वामित्वम् । यत् तूक्तं तदनुज्ञयैव करणम् इति । तद् अप्य् असत्, पूर्वाग्निविनाशात् । कुतो विनाश इति चेत्, कारकत्वापायात् । पत्नीयजमानयोर् हि कारकैक्यं वा स्यात्, भेदो वा । द्विधापि च द्रव्यान्तरोपादानाद् विनाशः, अग्नीषोमवत् । <span style="text-decoration:underline;">ननु</span> अयं दोषः कारकानुप्रवेशे सति स्यात् । वयं त्व् अनुप्रवेशम् एव वारयामः । अपायस् तु सिद्धे कारकत्व इति वैषम्यम् । <span style="text-decoration:underline;">मैवम्</span> । न शक्यः स्वेच्छामात्रेणानुप्रवेशः फलोत्साहाविशेषात् प्रसज्यमानो वारयितुम् । यदि हि कर्तृत्वपूर्वो ऽधिकारः स्यात्, ततस् तदनुपपत्त्या वार्येतापि । अधिकारपूर्वके तु कर्तृत्वे दुर्निवारो ऽनुप्रवेशः । ततश् च पूर्वकारकविनाशात् तदाहिताग्निविनाशः । ततश् च सिद्धो निमित्तान्तराभावाद् विवाह एव पुनर् अग्न्युत्पादः । तथा च न्यायमूलैव स्मृतिः: &ldquo;आहृतोढायां पुनर् आदधीत&rdquo; इत्य् अलम् अत्यभिधानेन । अतश् चापिशब्दः कालान्तरार्थः । यथोक्तम् अस्माभिः ॥ ९६ ॥</p>
<p><em>अयं चान्यस् तद्धर्मः ।</em></p>
<blockquote>
<p><strong>शरीरचिन्तां निर्वर्त्य कृतशौचविधिर् द्विजः ।</strong></p>
</blockquote>
<blockquote>
<p>प्रातः संध्याम् उपासीत दन्तधावनपूर्विकाम् ॥ १।९७ ॥**</p>
</blockquote>
<p>दन्तधावनविध्यर्थ एवायं श्लोकः, अन्यस्य ब्रह्मचार्युक्तस्यैवानुवादात्, तत्प्रकरणोक्तस्यानिषिद्धस्य सर्वाश्रमसाधारण्यात् । श्लोकाक्षराण्य् ऋज्वर्थान्य् एव । यत् तु &ldquo;रजस्वलो जटिलः पङ्कदन्त उष्णीषी शिखी वदति सत्यम् एव&rdquo; इति (च्ड़्। आप्ध् १।७।११), तद् अमावास्यादिविषयम्, तत्रैव सत्यवचननियमात् । तथा च श्रुतिः: &ldquo;पङ्कदन्तो यजति&rdquo; इति । एवं व्यासः ।</p>
<blockquote>
<p>दन्तकाष्ठम् अमावास्यां मैथुनं च चतुर्दशीम् ।</p>
</blockquote>
<blockquote>
<p>हन्ति सप्तकुलं तात तैलग्रहणम् अष्टमीम् ॥ इति ।</p>
</blockquote>
<p>द्वितीया चात्र सप्तम्यर्थे द्रष्टव्या ॥ ९७ ॥</p>
<p><em>किं चान्यत् ।</em></p>
<blockquote>
<p><strong>हुत्वाग्नीन् सूर्यदेवत्याञ् जपेन् मन्त्रान् समाहितः ।</strong></p>
</blockquote>
<blockquote>
<p>वेदार्थान् अधिगच्छेत शास्त्राणि विविधानि च ॥ १।९८ ॥**</p>
</blockquote>
<p>जपकर्मणो दीर्घकालत्वाद् धोमस्य कालबाधो मा भूद् इत्य् आरम्भः । वेदार्थान् मन्त्रब्राह्मणव्याख्यानानि । शास्त्राणि व्याकरणादीनि । चशब्दो विद्यान्तरार्थः । अनेन चानिर्वृत्ताखिलधर्मज्ञानस्यापि गार्हस्थ्याधिकार इति ज्ञापितं भवति । यद् वा, ज्ञातवेदशास्त्रस्यैवायं धारणार्थो विधिः । तथा च व्यासः: &ldquo;ज्ञातवेदार्थतत्वेन&rdquo; इति ॥ ९८ ॥</p>
<p><em>इदं चान्यत् ।</em></p>
<blockquote>
<p><strong>उपेयाद् ईश्वरं चैव योगक्षेमार्थसिद्धये ।</strong></p>
</blockquote>
<blockquote>
<p>स्नात्वा देवान् पितॄंश् चैव तर्पयेद् अर्चयेत् तथा ॥ १।९९ ॥**</p>
</blockquote>
<p>योगो ऽलब्धलाभः । लब्धपरिपालनं तु क्षेमः । तदर्थम् ईश्वरम् उपेयाद् इति । अनेनैतद् दर्शयति: न पर्याप्तधनस्यैव कर्मप्रवृत्तिः । किं तर्हि प्रवृत्तकर्मणो ऽप्य् अन्वहं द्रव्यार्जनम् इति । अत एव च सर्वादाव् (?) अग्न्याहरणोपदेशः । योगाद्यर्थवचनाच् चाद्रव्यस्यैवायं विधिर् ज्ञेयः । किं च । स्नात्वा देवान् पितॄंश् च तर्पयेद् उदकेन । अर्चयेत् पुष्पाद्युपहारैः । चशब्दाद् ऋषींश् च । स्नात्वैवेति सुखार्थस्याप्य् अयम् एव काल इत्य् एवकारार्थः । तथेति दक्षिणामुखः पितृतीर्थेन भूमाव् असौ तृप्यत्व् इत्य् एवमादिप्रकारार्थः ॥ ९९ ॥</p>
<p><em>किं चान्यत् ।</em></p>
<blockquote>
<p><strong>वेदाथर्वपुराणानि सेतिहासानि शक्तितः ।</strong></p>
</blockquote>
<blockquote>
<p>जपयज्ञार्थसिद्ध्यर्थं विद्यां चाध्यात्मिकीं जपेत् ॥ १।१०० ॥**</p>
</blockquote>
<p>वेदाद्यर्चनानन्तर्यप्रदर्शनार्थं पूर्वम् एवायं जपयज्ञ उक्तः । भेदेनाथर्वग्रहणं छन्दःसमाधानार्थं वेदत्वे ऽपि । किं च विद्यां चाध्यात्मिकीं ब्रह्मविद्याम् उपनिषल्लक्षणाम् जपेत् । तथा च गौतमः: &ldquo;उपनिषदो वेदान्ता इति पापक्षपणाय&rdquo; इत्य् आह (च्ड़्। ग्ध् १९।१२) । ऋज्व् अन्यत् ॥ १०० ॥</p>
<p><em>इदानीं गृहस्थस्यासाधारणान् महायज्ञान् आह ।</em></p>
<blockquote>
<p>बलिकर्मस्वधाहोमस्वाध्यायातिथिसत्क्रियाः ।**</p>
</blockquote>
<blockquote>
<p>भूतपित्रमरब्रह्ममनुष्याणां महामखाः ॥ १।१०१ ॥**</p>
</blockquote>
<p>मखो यज्ञः । बलिकर्मादयो भूतादीनां क्रमेण पञ्च महायज्ञाः । कार्या इति शेषः । तथा चाम्नायः: &ldquo;पञ्चमहायज्ञास् तन्य् एव महासत्राणि भूतयज्ञो मनुष्ययज्ञः पितृयज्ञो देवयज्ञो ब्रह्मयज्ञः&rdquo; इति (च्ड़्। ब्ध् २।११।१) । &ldquo;अहर् अहर् भूतेभ्यो बलिं हरेत्&rdquo; इत्यादिप्रत्यक्षश्रुत्युक्तानाम् अपि स्मार्तत्वप्रसिद्ध्यर्थो ऽस्य विधिः, &ldquo;कर्म स्मार्तं विवाहाग्नाउ&rdquo; इति वचनात् (य्ध् १।९६) ॥ १०१ ॥</p>
<p><em>अग्न्यनपेक्षत्वात् तु ब्रह्मयज्ञः कामं प्रवर्तेत । भूतपितृयज्ञयोर् अप्य् अग्न्यनपेक्षत्वात् प्रवृत्तिप्राप्ताव् आह ।</em></p>
<blockquote>
<p><strong>देवेभ्यश् च हुताद् अन्नाच् छेषाद् भूतबलिं हरेत् ।</strong></p>
</blockquote>
<blockquote>
<p>अन्नं भूमौ श्वचण्डालवयोभ्यश् चैव निक्षिपेत् ॥ १।१०२ ॥**</p>
</blockquote>
<p>यस्माद् देवेभ्यो हुतशेषाद् बलिकर्म तदन्तर्गतश् च पितृयज्ञः स्वधाकारोपदेशात् । तस्माद् अग्न्यभावे तयोर् अप्रवृत्तिः । सर्वं चैतद् गृह्याद् विशेषतो ऽवगन्तव्यम् । अन्नं चास्मिन्न् एव काले श्वचण्डालादिभ्यो बहिर् भूमौ निक्षिपेत् । क्रमविधानार्थश् चकारः । एवकारो ऽतिथिदानाद् अपि पूर्वकरणाद् विचिकित्सानिवृत्त्यर्थः । वैश्वदेवार्थपाकसंबन्धाच् चानग्निकस्याप्रवृत्तिः । केचित् तु तस्माद् एव पात्रस्थाद् अन्नाद् देवेभ्यो हुत्वा शेषाच् च बलिकर्म कृत्वा यच्छिष्टम् अन्नं तद् बहिर् निक्षिपन्ति । तत् तु बलिकर्मणि पात्रप्रक्षालनोपदेशाद् अनादृत्यम् । अत्रापि च पुनरन्नवचनम् अन्योपादानार्थम् ॥ १०२ ॥</p>
<p><em>एवं वायसादिदानान्तं कर्म कृत्वा ततः ।</em></p>
<blockquote>
<p>अन्नं पितृमनुष्येभ्यो देयम् अप्य् अन्वहं जलम् ।**</p>
</blockquote>
<blockquote>
<p>स्वाध्यायं चान्वहं कुर्यान् न पचेद् अन्नम् आत्मनः ॥ १।१०३ ॥**</p>
</blockquote>
<p>&ldquo;अन्नं पितृमनुष्येभ्यो देयम्&rdquo; इत्य् अनेन हन्तकारस्योभयार्थस्य विधानम् । स्वधाकारातिथिसत्कारयोर् महायज्ञत्वेन पूर्वत्रैव विहितत्वाद् धन्तकाराख्यम् अन्नदानान्तरम् एव पितृमनुष्यार्थं विधीयते । तथा च पारस्करः: &ldquo;उद्धृत्यान्नं ब्राह्मणायावनेज्य दद्यात्&rdquo; (पार्ग् २।९।११) इत्य् उभयार्थत्वम् एवावनेज्येति लिङ्गाद् दर्शयति । किं च । अप्य् अन्वहं दद्याज् जलं, पितृमनुष्ययज्ञनिर्वृत्त्यर्थम् । न तु हापयेद् इति शेषः । तथा चाम्नायः: &ldquo;अहर् अहर् दद्याद् ओदपात्रात्&rdquo; इत्यादि । यद् वा । अपिशब्दः समुच्चयार्थः । जलम् अप्य् अन्वहं दद्यात् । किं च स्वाध्यायं च ब्रह्मयज्ञम् अन्वहं कुर्यात् । चशब्दाद् भूतयज्ञादींश् चेति योज्यम् । ब्रह्मयज्ञादिपुनःश्रुतिश् चान्वहं कुर्याद् इत्य् एवमर्थम् । तेन चाभ्यर्हितत्वात् कर्मान्तराशक्ताव् अप्य् एषाम् अनुष्ठानम् । किं च । न चात्मार्थम् अन्नं पचेद् इत्य् अनेन वैश्वदेवार्थतैव पाकस्येति ज्ञाप्यते । ततश् च स्मार्तत्वाद् औपासन एव भवति । तथा च मनुः: &ldquo;पक्तिं चान्वाहिकीं गृही&rdquo; (म्ध् ३।६७) इत्य् अत्रैव पक्तिम् आह । आम्नायश् च: &ldquo;स यत्र सुरान् यजते तेन मनुष्या भुञ्जते&rdquo; इति पक्त्यर्थतां दर्शयति । प्रतिषेधमात्रं त्व् अप्रकृतम् एव स्यात् । ततश् चानग्निकस्यात्मार्थम् अपि पचतो न दोष इति स्थितम् ॥ १०३ ॥</p>
<p><em>एवं पितृमनुष्येभ्यो हन्तकारं निर्वर्त्य, ततः ।</em></p>
<blockquote>
<p><strong>बालस्ववासिनीवृद्धगर्भिण्यातुरकन्यकाः ।</strong></p>
</blockquote>
<blockquote>
<p>संभोज्यातिथिभृत्यांश् च दम्पत्योः शेषभोजनम् ॥ १।१०४ ॥**</p>
</blockquote>
<p>संशब्दो यथार्हभोजनार्थः । यथाह पारस्करः: &ldquo;बालज्येष्ठा गृह्या यथार्हम् अश्नीयुः&rdquo; इति (पार्ग् २।९।१३) । ऊढा दुहितरः स्ववासिन्यः । तद्वचनाद् एव दण्डापूपवद् बालवचनाद् वा कन्यकाप्राप्तौ पुनर्वचनं स्ववासिनीनां तत्रानियमज्ञापनार्थम् । गर्भिणीवचनं पत्न्यर्थम् । आतुरग्रहणं तु स्वयम् अप्य् आतुरः पूर्वम् अश्नीयाद् इत्य् एवमर्थम् । अतिथिवचनं दृष्टार्थम् । चशब्दो ऽभ्यागतार्थः । एवं सर्वान् भोजयित्वा दम्पत्योः पश्चाच् छेषभोजनम् । यद् वा । सर्वोपयोगे पुनःपाकप्रयुक्तिनिवृत्त्यर्थम् । तथा च स्मरणम्: &ldquo;सर्वोपभोगे न पुनःपाकः&rdquo; इति । अन्योन्यं तु दम्पत्योः क्रमानियमः । पत्नी वा पश्चात् । तथा च पारस्करः: &ldquo;पश्चाद् गृहपतिः पत्नी च । पूर्वो वा गृहपतिः&rdquo; (पार्ग् २।९।१४) इति ॥ १०४ ॥</p>
<p><em>इदानीं भोजनप्राप्तौ नियमायाह ।</em></p>
<blockquote>
<p><strong>अपोशानेनोपरिष्ठाद् अधस्ताद् अश्नता तथा ।</strong></p>
</blockquote>
<blockquote>
<p>अनग्नम् अमृतं चैव कार्यम् अन्नं द्विजन्मना ॥ १।१०५ ॥**</p>
</blockquote>
<p>प्राप्तस्यैवापोशानस्य तथाशब्दः प्रकारार्थः भोजनाङ्गम् आचमनान्तरं विदधाति । अत एव चानग्नवचनेन श्रुतिम् अनुकरोति: &ldquo;तस्यो मे किम् अन्नं किं वासः&rdquo; इति प्रकृत्य &ldquo;तद्विद्वांसः श्रोत्रिया अशिष्यन्त आचामन्ति । अशित्वा चाचामन्ति । अमृतम् एव तद् अन्नम् अनग्नं कुर्वन्तो मन्यन्ते । तस्माद् एवंविद् अशिष्यन्न् आचामेद् अशित्वा चाचामेत्&rdquo; (च्ड़्। बाउ ६।१।१४) इत्य् उभयत्राचमनम् एव दर्शयति । आचमनमात्राङ्गतया च गुणविधानात् साङ्गम् एव तत् स्यात् । लौकिकास् तु नित्यत्वात् प्रधानमात्रक्रियात एव कृतित्वं मन्यमानाः सकृद् अब्भक्षणमात्रं कुर्वन्तीत्य् अवसेयम् ॥ १०५ ॥</p>
<p><em>अतिथिसत्कार उक्तः । कः पुनर् अतिथित्वे ऽधिक्रियत इत्य् अत आह ।</em></p>
<blockquote>
<p><strong>अतिथित्वे ऽपि वर्णेभ्यो देयं शक्त्यानुपूर्वशः ।</strong></p>
</blockquote>
<blockquote>
<p>अप्रण्ōद्यो ऽतिथिः सायम् अपि वाग्भूतृणोदकैः ॥ १।१०६ ॥**</p>
</blockquote>
<p>आतिथ्यनिमित्ते यद् दानं, तद् वर्णेभ्य एव नापशदेभ्य इत्य् अर्थः । तत्रापि वर्णतो गुणतश् चानुपूर्व्येणेति व्याख्येयम् । प्रसङ्गात् तु सायंकालीनोपदेशः ॥ १०६ ॥</p>
<p><em>हन्तकारदानानन्तरम् एव च ।</em></p>
<blockquote>
<p><strong>सत्कृत्य भिक्षवे भिक्षा दातव्या सुव्रताय च ।</strong></p>
</blockquote>
<blockquote>
<p>भोजयेच् चागतान् काले सखिसंबन्धिबान्धवान् ॥ १।१०७ ॥**</p>
</blockquote>
<p>भिक्षुशब्दो ऽयं भिक्षुकाश्रमिवचनः सुव्रतशब्दस् तु निश्चितव्रतत्वात् परमहंसाभिप्रायः । तस्य चैकभैक्षत्वाद् भेदेनोपन्यासः । चशब्दश् चादरातिशयद्योतनार्थः, अन्यभिक्षुकग्रहणार्थो वा स्यात् । आनृशंस्यार्थं सख्यादींश् च स्वभोजनकालागतान् भोजयेत्, सत्कृत्यैव । चशब्दाद् अकाले ऽपि तदर्थः पाकारम्भः । समानग्रामे च कालागतानाम् एवेति व्यवस्था ॥ १०७ ॥</p>
<p><em>एवं सख्यादिभ्यो नित्यम् एव सत्कारवद् भोजनं देयम् । श्रोत्रियागमने पुनः ।</em></p>
<blockquote>
<p><strong>महोक्षं वा महाजं वा श्रोत्रियायोपकल्पयेत् ।</strong></p>
</blockquote>
<blockquote>
<p>सत्क्रिया सेवनं स्वादु भोजनं सूनृतं वचः ॥ १।१०८ ॥**</p>
</blockquote>
<p>कार्यम् इति शेषः । उपकल्पनवचनात् तदनुज्ञापेक्षो महोक्षादिवधः । सत्क्रियाम् अतिथिसपर्याम् । सेवनम् उपासनम् । तच् च कुर्यात् । स्वादु च मृष्टं भोजनं दद्यात् । सूनृतं च प्रियं ब्रूयाद् इति । एतच् चातिथिविशेषापेक्षया व्यस्तसमस्तत्वेन योज्यम् ॥ १०८ ॥</p>
<p><em>असंबन्धश्रोत्रियागमन उक्तम् । संबन्धे तु ।</em></p>
<blockquote>
<p><strong>प्रतिसंवत्सरं त्व् अर्घ्याः स्नातकाचार्यपार्थिवाः ।</strong></p>
</blockquote>
<blockquote>
<p>प्रियो विवाह्यश् च तथा यज्ञं प्रत्य् ऋत्विजः पुनः ॥ १।१०९ ॥**</p>
</blockquote>
<p>स्नातकाचार्यशब्दौ संबन्धिवचनौ, अन्यथातिप्रसङ्गात् । यो हि यस्योपनेता स तस्याचार्यः । यश् च ततः समावृत्तः स तस्य स्नातकः । पार्थिवो ऽपि स्वदेशभोक्तेति न क्षत्रियः । प्रतिशब्दो वीप्सार्थः । तुशब्दो ऽवधारणार्थः । अर्घ्या एव मधुपर्कादिभिः । &ldquo;प्रियो विवाह्यश् च&rdquo; । तथा तत्तुल्यगुण इत्य् अर्थः । ऋत्विजस् तु यज्ञम् एव प्रत्य् अर्घ्याः प्राग् अपि च संवत्सरात् । तथा च गौतमः: &ldquo;यज्ञविवाहयोर् अर्वाक्&rdquo; इति (ग्ध् ५।२९) । यज्ञशब्दश् च सोमयागे, &ldquo;यद्य् असकृत् संवत्सरस्य सोमेन यजेत&rdquo; इति वचनात् ॥ १०९ ॥</p>
<p><em>अतिथिश्रोत्रिययोः सत्कार उक्तः । अधुना तल्लक्षणम् आह ।</em></p>
<blockquote>
<p><strong>अध्वनीनो ऽतिथिर् ज्ञेयः श्रोत्रियो वेदपारगः ।</strong></p>
</blockquote>
<blockquote>
<p>मान्याव् एतौ गृहस्थस्य ब्रह्मलोकम् अभीप्सतः ॥ १।११० ॥**</p>
</blockquote>
<p>वर्णानुपूर्व्येणातिथित्वं गुणानुसाराद् उक्तम् । तत्रैवायं विशेषो ऽध्वनीन इति । तथा च निगमः ।</p>
<blockquote>
<p>अनित्यं हि स्थितो यस्मात् तस्माद् अतिथिर् उच्यते । इति । (म्ध् ३।१०२)</p>
</blockquote>
<p>श्रोत्रियोपन्यासः सार्थत्वार्थः । ऋज्व् अन्यत् ॥ ११० ॥</p>
<p><em>एवं च सत्य् अतिथित्वेन मृष्टान्नास्वादनलग्नो ऽध्वनीन एव नित्यं मा भूद् इति विवक्षयाह ।</em></p>
<blockquote>
<p>परपाकरुचिर् न स्याद् अनिन्द्यामन्त्रणाद् ऋते ।**</p>
</blockquote>
<blockquote>
<p>वाक्पाणिपादचापल्यं वर्जयेच् चातिभोजनम् ॥ १।१११ ॥**</p>
</blockquote>
<p>अनिन्द्यैर् आमन्त्र्यमाणो ऽपि चातिभोजनं वर्जयेत् । एकान्ततस् तदनुरोधाद् अप्रहृष्यन् गच्छेद् इत्य् अर्थः । अतश् चाध्वन्य् अपि स्वपाकाशक्ताव् एवातिथित्वेनोपतिष्ठेत् । नैकग्रामे त्व् आपद्य् अप्य् एवं स्याद् इति ॥ १११ ॥</p>
<p><em>यः पुनः स्वविध्यनुरोधेनातिथित्वं प्रतिपन्नः, तथाविधम् ।</em></p>
<blockquote>
<p><strong>अतिथिं श्रोत्रियं तृप्तम् आ सीमान्ताद् अनुव्रजेत् ।</strong></p>
</blockquote>
<blockquote>
<p>अहःशेषं समासीत शिष्टैर् इष्टैश् च बन्धुभिः ॥ १।११२ ॥**</p>
</blockquote>
<p>सहेति शेषः । अतिथिं श्रोतिर्यम् इति सामानाधिकरण्यम् । न च शब्दकल्पना । अन्यस्याप्य् अतिथेर् यथार्हं पूजा कल्पनीया । तथा च पारस्करः: &ldquo;यथार्हं भिक्षुकान् अतिथींश् च संभजेरन्&rdquo; इति (पार्ग् २।९।१२) । समासीतेति वचनाद् आग्न्युद्धरणकालाद् आसनम् ॥ ११२ ॥</p>
<p><em>उद्धृताग्निस् तु ।</em></p>
<blockquote>
<p>उपास्य पश्चिमां संध्यां हुत्वाग्नींस् तान् उपास्य च ।**</p>
</blockquote>
<blockquote>
<p>भृत्यैः परिवृतो भुक्त्वा नातितृप्त्याथ संविशेत् ॥ १।११३ ॥**</p>
</blockquote>
<p>द्वितीयभोजनकालार्थः श्लोकः । पूर्वभोजनविधिकार्त्स्न्ये प्राप्ते भृत्यैः सहैवाश्नीयाद्, न पौर्वापर्येणेत्य् अर्थः । अतश् च नान्तरा भोजनम् । तथाचाम्न्यायः: &ldquo;तस्माद् आहुः सायंप्रातर् आश्येव स्यात्&rdquo; इत्य् अन्त्रानिषेधायैवाह ॥ ११३ ॥</p>
<p><em><span style="text-decoration:underline;">ननु</span> एवम् अन्यपरत्वाद् वाक्यस्यातितृप्त्या भोजने न दोषः स्यात् । <span style="text-decoration:underline;">सत्यम्</span> एवम् । किं तु ।</em></p>
<blockquote>
<p>धर्मम् अर्थं च कामं च यथाशक्ति न हापयेत् ।**</p>
</blockquote>
<blockquote>
<p>ब्राह्मे मुहूर्त उत्थाय चिन्तयेद् आत्मनो हितम् ॥ १।११४ ॥**</p>
</blockquote>
<p><span style="text-decoration:underline;">सत्यम्</span> । शास्त्रतो नैष निषेधः । किं तु अर्थकामाव् अप्य् अहापनीयाव् एव, न चेद् धर्मविरोधिनौ । तदतिक्रमे ऽपि शास्त्रबाध एव । धर्मो ऽप्य् एकान्ततस् तद्विरुद्धो न धर्मताम् उपेयात् । तथा च मनुः: &ldquo;परित्यजेद् अर्थकामौ&rdquo; इति (म्ध् ४।१७६) । यद् वा प्रकरणात् संवेशनाङ्गकामानुज्ञापनार्थम् एवैतत् । किं च । ब्राह्मे मुहूर्ते पश्चिमे याम उत्थायात्मनो हितं परमात्मानं चिन्तयेत्, तस्यैव परमार्थतो हितत्वात्, कालान्तरानुपदेशाच् च, अस्य च कालस्य योग्यत्वात् । उत्थानवचनं चार्थव्यापारनिवृत्त्या मनःसमाधानार्थम् । अत एव च तत्समाख्यया मुहूर्तोपदेशः । मनुवचनात् त्व् अविरोधेनार्थादिचिन्तापि &ldquo;धर्मार्थाव् अनुचिन्तयेत्&rdquo; इति (म्ध् ४९२) । कस्मात् पुनः प्राधान्येन परमात्मचिन्ता न धर्मार्थयोः । <span style="text-decoration:underline;">ननु</span> च ताव् एव चिन्त्यौ प्राधान्येन, अपवर्गस्यापि कारणभूतत्वात् । <span style="text-decoration:underline;">मैवम्</span> । उक्तं हि परमार्थतो हितत्वात् समाख्यानोपदेशाच् चेति ॥ ११४ ॥</p>
<p><em>किं च ।</em></p>
<blockquote>
<p>विद्याकर्मवयोबन्धुवित्तैर् मान्या यथाक्रमम् ।**</p>
</blockquote>
<blockquote>
<p>एतैः प्रभूतैः शूद्रो ऽपि वार्धक्ये मानम् अर्हति ॥ १।११५ ॥**</p>
</blockquote>
<p>विद्येति ब्रह्मविद्यैवोच्यते । अन्यथा हि तद्रहितस्य कर्मानधिकारात् कर्मणो ऽधिकत्वं निर्युक्तिकम् इव स्यात् । तथा च गौतमो विद्यां च वयसो निकृष्टाम् अभिधाय &ldquo;श्रुतं तु सर्वेभ्यो गरीयस् तन्मूलत्वाद् धर्मस्य&rdquo; इति भेदम् एवाह (ग्ध् ६।२१–२२) । कथं तर्हि वयसो ऽधिकत्वम् । चतुर्थाश्रमवचनः स वयःशब्दः, न वार्धक्यवचनः । तथा हि, दशमीस्थस्य पथो दानेन मान्यत्वम् उक्त्वा स्नातकम् एव सर्वेभ्यो मान्यत्वेनाह । अत्र तु वयःशब्दो वार्धक्य एव । तस्यापि मान्यत्वं &ldquo;यो वा शतं वर्षाणि जीवति स इहैवामृतत्वं प्राप्नोति&rdquo; इत्य् आम्नायात् (श्ब् १०।२।६।८) । यत् पुनर् वसिष्ठेन &ldquo;विद्यावित्तवयःसंबन्धाः कर्म च मान्यं पूर्वं पूर्वं बलीयः&rdquo; इति वयसो ऽपि मान्यम् उक्तम् (वध् १३।५६–५७) । तद् ब्राह्मणश्रुतलक्षणवित्ताभिप्रायं,</p>
<blockquote>
<p>पृथिवीम् अपि चैवेमां कृत्स्नाम् एको ऽपि सो ऽर्हति । (म्ध् १।१०५)</p>
</blockquote>
<p>इति बाह्यवित्तकारणत्वात्, &ldquo;श्रुतं तु सर्वेभ्यो गरीयः&rdquo; इति गौतमानुसाराच् च (ग्ध् ६।२१) । तद् अपि ननु कर्मणो नातिरिक्तम् । अतिरिक्तं हि, ब्राह्मणगतस्यैव श्रुतस्य तद्धेतुत्वात्, &ldquo;प्रब्रूयद् इतरेभ्यश् च&rdquo; (म्ध् १०।२) इति च सर्वोपकारकत्वात् । कर्म त्व् अब्राह्मणाश्रितम् एव, आम्नायानुसारात् &ldquo;तस्माद् ब्राह्मणः क्षत्रियम् अधस्ताद् उपास्ते राजसूये&rdquo; इति (बाउ १।४।११) । संबन्धो ऽपि च ब्राह्म एव वसिष्ठोक्तो न यौनः, स्वामित्वसंबन्धस्यर्त्विजां क्षत्र्यादेर् अपि मान्यत्वात् । आचार्याभिप्रायस् तु लौकिकम् एव वित्तं द्विविधो ऽपि च बन्धुर् इति । एवं मनुः: &ldquo;वित्तं बन्धुः&rdquo; इत्यादि (म्ध् २।१३६) । किम् एतानि ब्राह्मणस्थान्य् एव मानकारणानि । नेत्य् उच्यते । &ldquo;एतैः प्रभूतैः शूद्रो ऽपि वार्धक्ये मानम् अर्हति&rdquo; इति, यदि भवन्ति । यत्र दैवान् न भवन्ति, तत्र किं कुर्मः । क्षत्रियवैश्ययोस् त्व् अव्याहतं मान्यत्वम् इत्य् अभिप्रायः । तथा च मनुः: &ldquo;पञ्चानां त्रिषु वर्णेषु&rdquo; इति (म्ध् २।१३७) । यद् वा एतैः प्रभूतैर् अधिकतरं मान्यत्वम् इति योज्यम् । किं च, शूद्रो ऽपि वार्धक्ये मानम् अर्हतीत्य् एषा दिक् ॥ ११५ ॥</p>
<blockquote>
<p>वृद्धभारिनृपस्नातस्त्रीरोगिवरचक्रिणाम् ।**</p>
</blockquote>
<blockquote>
<p>पन्था देयो नृपस् तेषां मान्यः स्नातश् च भूपतेः ॥ १।११६ ॥**</p>
</blockquote>
<p>वृद्धादिसमवाये ऽल्पे च पथ्य् अनेवंलक्षणैर् मार्गाद् अपसर्तव्यम् । तेषां त्व् अन्योन्यं स्मृत्यन्तरात् क्रमावगतिः । यथाह वसिष्ठः: &ldquo;स्थविरबालातुरभारिकस्त्रीचक्रीवतां समागमे परस्मै परस्मै पन्था देयः&rdquo; इति (वध् १३।५८) । नृपस् तेषां मान्य इति कर्तरि षष्ठी । तैस् तु वृद्धादिभिः सर्वैर् एव राजा मान्यः । नृपेणपि स्नातको ब्राह्मणः । तथा च गौतमः: &ldquo;राज्ञा तु श्रोत्रियाय&rdquo; इति (ग्ध् ६।२५) । &ldquo;सर्वैश् च वध्वा उह्यमानायाः&rdquo; (वध् १३।६०) इति वसिष्ठवचनाद् वरस् ततो ऽपि मान्यतरः । स्त्रियं तु गर्भिणीम् एवेच्छन्ति । अनुग्राह्यगौतमवचनाद् (च्ड़्। ग्ध् ६।२४), अत्र च रोगिसंनिधानात् तत् पुनर् विचारणीयम् । चक्रि चक्रवद् यानम् । ऋज्व् अन्यत् । यत्र तु श्रोत्रियो ऽपि सर्वैर् मान्यः, तत्र किम् इव ब्रह्मविदो वक्तव्यम् इति प्रकृतयोजना । प्रकरणयोजनं चैतत् । श्लोकस् त्व् अवगतविषय एव, अन्यत्राप्य् एवम् एव द्रष्टव्यम् ॥ ११६ ॥</p>
<p><em>कस्मात् पुनर् ब्राह्मण एव स्नातकः परिगृह्यते । क्षत्रियवैश्ययोर् यागादयो ऽपि सन्त्य् एव । सत्यम् ।</em></p>
<blockquote>
<p>इज्याध्ययनदानानि वैश्यस्य कत्रियस्य च ।**</p>
</blockquote>
<blockquote>
<p>प्रतिग्रहो ऽधिको विप्रे याजनाध्यापने तथा ॥ १।११७ ॥**</p>
</blockquote>
<p>वृत्त्यर्थान्य् अप्य् एतानि मानकारणं भवन्त्य् एव । यद् वा, उक्तं शक्तितो धर्माद्यहापनम् । तत्रेज्यादयः सर्वेषां धर्मसाधनम् । प्रतिग्रहादयश् च यथाधिकारम् अर्थसाधनम् । कामस्य तूक्तम् एवेत्य् एवं योजना ॥ ११७ ॥</p>
<blockquote>
<p>प्रधानं क्षत्रिये कर्म प्रजानां परिपालनम् ।**</p>
</blockquote>
<blockquote>
<p>कुसीदकृषिवाणिज्यं पाशुपाल्यं विशः स्मृतम् ॥ १।११८ ॥**</p>
</blockquote>
<p>पूर्वत्र तथाशब्दस्यार्थान्तरापेक्षत्वात्, क्षत्रियकर्मणि प्राधान्यवचनात्, &ldquo;कुसीदकृषिवाणिज्यम्&rdquo; इति च समासकरणात्, &ldquo;पाशुपाल्यं विशः स्मृतम्&rdquo; इति च स्मृत्यन्तरार्थोपक्षेपात्, कुसीदादीनाम् अनुकल्पतया साधारणत्वम् । वैश्यस्य तु स्वयंकर्तृकाण्य् अप्य् एतानि स्वकल्प एव, स्मृत्यन्तरात् ॥ ११८ ॥</p>
<p><em>एवं तावद् द्विजातीनाम् उक्तम् । एकजातेः पुनः ।</em></p>
<blockquote>
<p>शूद्रस्य द्विजशुश्रूषा तयाजीवन् वणिग् भवेत् ।**</p>
</blockquote>
<blockquote>
<p>शिल्पैर् वा विविधैर् जीवेद् द्विजातिहितम् आचरन् ॥ १।११९ ॥**</p>
</blockquote>
<p>शूद्रस्य द्विजशुश्रूषैव धर्मसाधनं, न यागादयः, अध्ययनविध्यभावात् । अर्थसाधनम् अपि सैव । किं तु तया यदा न जीवेत्, तदा वाणिज्यं क्रीतविक्रीतं कुर्यात् । नानाप्रकारैर् वा शिल्पैर् जीवेत् । सर्वथा तु द्विजातिहितम् आचरेत् । तद् एव हि तस्य धर्मसाधनं यतः ॥ ११९ ॥</p>
<p><em>अयं चान्यः शूद्रस्यैव धर्मः ।</em></p>
<blockquote>
<p>भार्यारतिः शुचिर् भृत्यभर्ता श्राद्धक्रियारतः ।**</p>
</blockquote>
<blockquote>
<p>नमस्कारेण मन्त्रेण पञ्च यज्ञान् न हापयेत् ॥ १।१२० ॥**</p>
</blockquote>
<p>पारदार्याप्रसक्तेः स्वदार एव यथाकामी स्यात् । शुचिः स्नानाद्यनुष्ठाता । भृत्यमात्रभर्ता । श्राद्धकर्म चामन्त्रकं यथाकालं कुर्याद्, अन्वहं पञ्च महायज्ञान् । इयांस् तु विशेषः: नमस्कारमात्रम् एव प्रयुञ्जीत, न देवताभिधानानि । मन्त्रतया च प्रतिषेधाद् देवतोद्देशेन त्यागः कर्तव्य एव । श्राद्धे तु देवतापदान्य् अपि मन्त्रमात्रानिषेधात् प्रवर्तन्ते ॥ १२० ॥</p>
<p><em>एवं तावद् द्विजातीनां शूद्रस्य च धर्मसाधनम् उक्तम् । इदं पुनः ।</em></p>
<blockquote>
<p><strong>अहिंसा सत्यम् अस्तेयं शौचम् इन्द्रियसंयमः ।</strong></p>
</blockquote>
<blockquote>
<p>दमः क्षमार्जवं दानं सर्वेषां धर्मसाधनम् ॥ १।१२१ ॥**</p>
</blockquote>
<p>चतुर्णाम् अपि वर्णानाम् इत्य् अर्थः । तथा चोक्तम्: &ldquo;अहिंसा सत्यम् अस्तेयम्&rdquo; इति । यद् वा प्रतिलोमार्थः सर्वशब्दः । पूर्वेषां तु दण्डापूपिकयैव स्यात् । एवं च सति दानवचनम् अप्य् अपुनरुक्तं स्यात् । शूद्रमात्रपरत्वे तु सर्वशब्दानुपपत्तिः । उभयार्थत्वे ऽविरोधः ॥ १२१ ॥</p>
<p><em>इदं चान्यद् यथायोगं सर्वसाधारणम् उत्तराधिकारार्थम् आह ।</em></p>
<blockquote>
<p>वयोबुद्ध्यर्थवाग्वेषश्रुताभिजनकर्मणाम् ।**</p>
</blockquote>
<blockquote>
<p>आचरेत् सदृशीं वृत्तिम् अजिह्माम् अशठां तथा ॥ १।१२२ ॥**</p>
</blockquote>
<p>अजिह्माम् अकुटिलाम् । अशठां परानुपद्रवकारिणीम् ॥ १२२ ॥</p>
<p><em>तद् एवाधुना सादृश्यं प्रपञ्चयितुम् आह ।</em></p>
<blockquote>
<p><strong>त्रैवार्षिकाधिकान्नो यः स सोमं हि पिबेद् द्विजः ।</strong></p>
</blockquote>
<blockquote>
<p>प्राक्सौमिकाः क्रियाः कुर्याद् यस्यान्नं वार्षिकं भवेत् ॥ १।१२३ ॥**</p>
</blockquote>
<p>काम्यकर्मार्थः श्लोकः, अन्यत्र श्रुतिविरोधात् ॥ १२३ ॥</p>
<p><em>अकाम्यविषये पुनः ।</em></p>
<blockquote>
<p><strong>प्रतिसंवत्सरं सोमः पशुः प्रत्ययनं तथा ।</strong></p>
</blockquote>
<blockquote>
<p>कर्तव्याग्रयणेष्टिश् च चातुर्मास्यानि चैव हि ॥ १।१२४ ॥**</p>
</blockquote>
<p>काम्यनित्यविवेकार्थः श्लोकः । चादयो निपाताः श्रौतविधानद्योतनार्थाः । तथाशब्दो ऽपि श्रुत्युक्तपरामर्शार्थः । नित्यत्वाच् चैषां यथासंभवं क्रिया ॥ १२४ ॥</p>
<p><em>यस्य त्व् आत्यन्तिक्येवाशक्तिः, तदा,</em></p>
<blockquote>
<p><strong>एषाम् असंभवे कुर्यद् इष्टिं वैश्वानरीं द्विजः ।</strong></p>
</blockquote>
<blockquote>
<p>हीनकल्पं न कुर्वीत सति द्रव्ये फलप्रदम् ॥ १।१२५ ॥**</p>
</blockquote>
<p>काम्यं कर्म हीनोपकरणं न कुर्यात्, यस्मात् सत्य् एव द्रव्ये तत् फलप्रदं, सर्वाङ्गोपसंहारनियमात् । सोमाद्यभावे चेष्टिवचनं नियोगतः कर्तव्यताख्यापनार्थम् ॥ १२५ ॥</p>
<p><em>एवं च सति नैयमिकत्वात् कुतश्चिद् द्रव्याहरणप्रसक्ताव् आह ।</em></p>
<blockquote>
<p>चण्डालो जायते यज्ञकरणाच् छूद्रभिक्षिता ।**</p>
</blockquote>
<blockquote>
<p>यज्ञार्थं लब्धम् अददद् भासः काको ऽपि जायते ॥ १।१२६ ॥**</p>
</blockquote>
<p><span style="text-decoration:underline;">ननु</span> च पुरुषार्थं द्रव्यं न क्रत्वर्थम् । <span style="text-decoration:underline;">सत्यम्</span> । पुरुष एव यत् क्रतुनिमित्तम् आर्जयति, तत् क्रत्वर्थम् इत्य् अदोषः । वननीयवननार्थो वायम् उपदेशः । पुरुषार्थत्वे ऽपि शूद्रभिक्षणनिन्दा । शूद्रभिषुकस्य क्रतवो ऽपि प्रत्यवायाय, किम् उतान्यत् । तादर्थ्यवचनम् उक्तविषयम् एवेत्य् अदोषः । पर्यवसिते ऽपि क्रतौ सदस्येभ्य एव दद्याद्, न स्वयम् उपयुञ्जीतेत्य् अर्थः ॥ १२६ ॥</p>
<p><em>इदानीम् अधिकृतानाम् एव स्वार्थवृत्तिनियमायाह ।</em></p>
<blockquote>
<p><strong>कुसूलकुम्भीधान्यो वा त्रैहिको ऽश्वस्तनो ऽपि वा ।</strong></p>
</blockquote>
<blockquote>
<p>जीवेद् वापि सिलोञ्छेन श्रेयान् एषां परः परः ॥ १।१२७ ॥**</p>
</blockquote>
<p>आद्यो ऽपिशब्दो ऽयाचितार्थः । द्वितीयस् तु सिलोञ्छयोर् भेदकथनार्थः । कुसूलं कोष्ठको विंशतिद्रोणमानम् । तदर्धं कुम्भी,</p>
<blockquote>
<p>दश द्रोणाः स्मृता कुम्भी कुसूलो द्विगुणस् ततः ।</p>
</blockquote>
<p>इत्य् अभियुक्तोपदेशात् । त्रैहिको दिनत्रयोपयोगिधान्यः । अश्वस्तनः सद्यःप्रक्षालकः । सिलः सशूकोच्चयनम् । कणोच्चयनम् उञ्छः ।</p>
<ul>
<li>
<p><span style="text-decoration:underline;">ननु</span> च सोमाद्यनुष्ठानविरोधाच् छ्रुतिविरुद्धेयं स्मृतिः । न च वृत्त्यपेक्षो ऽधिकारः । अद्रव्यत्वस्याधिकाराप्रतिबन्धकत्वात् ।</p>
</li>
<li>
<p><span style="text-decoration:underline;">उच्यते</span> । जीवेद् इति वचनाज् जीवनार्थो वृत्तिसंकोचः । ऋत्वर्थं प्रतिग्रहादिभिर् अप्य् अनिषिद्धम् एवार्जनम् इत्य् अविरोधः । यद् वा एतन् नैष्ठिकादिवद् एव द्रष्टव्यम् । न हि रागितयैव प्रवृत्तद्रव्यार्जनान् उत्सृज्य वृत्तिसंकोचस्मृतिबाधेनाग्निहोत्रादिविधयः प्रवर्तन्ते । यतः प्रवृत्तौ वा ऋत्वर्थतैव द्रव्यार्जनस्य स्यात् । तथा च सर्वतन्त्रपरिलोपः । तस्मात् प्रतिग्रहादिवृत्तिविषया एवाग्निहोत्रादिविधय इत्य् अविरोधः । निपुणतस् त्व् एतद् वनस्थाश्रमनिरूपणे वक्ष्यामः । प्रवृत्ताश्रमान्तरस्य चैता वृत्तयः । तथा च शङ्खः: &ldquo;अत ऊर्ध्वं पुत्रान् उत्पाद्य&rdquo; इत्य् उपक्रम्य &ldquo;क्रतुप्रस्थानलिङ्गो वृत्तिविशेषानुक्रमः श्रेयान् यायावराणां वार्ताम् उपास्य वनम् आश्रयेत्&rdquo; इत्य् आह । अतो ऽप्य् अविरोधः ॥ १२७ ॥</p>
</li>
</ul>
<p><strong>इति गृहस्थधर्मप्रकरणम्</strong></p>
<blockquote>
<p>**</p>
</blockquote>
<p><strong>अथ स्नातकधर्मप्रकरणम्</strong></p>
<p><em>एवं तावद् उत्तरोत्तरज्यायस्त्वेन वृत्तिसंयमो ऽभिहितो ज्ञानातिशयेनोच्छिन्नरागाणाम् । ये तु रागिणो बहुतरद्रव्यकामाः पूर्वोक्तप्रतिग्रहादिभिर् अनियतं द्रव्यम् आर्जयितुं प्रवृत्ताः, तान् प्रत्य् आह ।</em></p>
<blockquote>
<p><strong>न स्वाध्यायविरोध्यर्थम् ईहेत न यतस् ततः ।</strong></p>
</blockquote>
<blockquote>
<p>न विरुद्धप्रसङ्गेन संतोषी च भवेत् सदा ॥ १।१२८ ॥**</p>
</blockquote>
<p>नार्धकृतं स्वाध्यायम् उत्सृज्यार्थार्थम् ईश्वरम् उपेयात् । न च यतस् ततः शूद्राद् अप्रशस्ताद् वार्थम् ईहेत । न च धर्मार्थयोर् युगपत्प्रसङ्गे धर्मविरोधिनम् अर्थं परिगृह्णीयात् । तथा च आपस्तम्बेन ब्रह्महत्याप्रायश्चित्तं विरुद्धप्रसङ्गे ऽभ्यधायि: &ldquo;धर्मार्थसंनिपाते ऽर्थग्राहिण एतद् एव&rdquo; इति (आप्ध् १।२४।२३) । सर्वथा संतोष्य् एव सदा भवेद्, न लुब्धः स्याद् इत्य् उपसंहारः कामात्मतानिषेधार्थः ॥ १२८ ॥</p>
<p><em>निसर्गजननानुसारिणो याजनाद्याः सिलोञ्छान्ताः प्रथमे कल्पे त्व् एते । नैते ऽनुकल्पाः । अयं तु सर्वेषाम् आपत्कल्पः ।</em></p>
<blockquote>
<p>**</p>
</blockquote>
<blockquote>
<p>राजान्तेवासियाज्येभ्यः सीदन्न् इच्छेद् धनं क्षुधा ।**</p>
</blockquote>
<p>सीदन्न् इति वचनाद् आपत्कल्पत्वम् । राजा क्षत्रियः, शास्त्रवर्ती च राज्यकर्ता । अन्तेवासी शिष्यः । ऋज्व् अन्यत् ॥</p>
<p><em>किं च ।</em></p>
<blockquote>
<p><strong>डम्भिहैतुकपाषण्डिबकवृत्तींश् च नार्चयेत् ॥ १।१२९ ॥</strong></p>
</blockquote>
<p>चशब्दो विकर्मस्थाद्यर्थः । यथाह मनुः: &ldquo;पाषण्डिनो विकर्मस्थान्&rdquo; इति (म्ध् ४।३०) । एतांश् च सर्वथा नार्चयेत् । तथा च मनुः: &ldquo;वाङ्मात्रेणापि नार्चयेत्&rdquo; इति (म्ध् ४।३०) । डम्भी धर्मव्याजजीवी । हैतुकाः कुतार्किकाः । पाषण्डिनः क्षपणकादयः । बकवृत्तिर् अतिसंधायकः, स्वार्थनिष्ठश् च । यथाह मनुः: &ldquo;अधोदृष्टिर् नैकृतिकः&rdquo; इत्यादि (म्ध् ४।१९६) ॥ १२९ ॥</p>
<p><em>अधुनान्यान् अप्य् अस्यैव विस्तरेण यमनियमान् आह ।</em></p>
<blockquote>
<p><strong>शुक्लाम्बरधरो नीचकेशश्मश्रुनखः शुचिः ।</strong></p>
</blockquote>
<blockquote>
<p>न भार्यादर्शने ऽश्नीयान् नैकवासा न संस्थितः ॥ १।१३० ॥**</p>
</blockquote>
<p>यत् तु &ldquo;अनियतकेशवेषा&rdquo; इति, तद् आश्रितशूद्रविषयं द्रष्टव्यम् । न च भार्यादर्शने ऽश्नीयात्, तथा च कुर्याद् यथा भार्यास्य दर्शने न भुञ्जीत । यथाह मनुः:</p>
<blockquote>
<p>नाश्नीयाद् भार्यया सार्धं नैनाम् ईक्षेत चाश्नतीम् । इति । (म्ध् ४।४३)</p>
</blockquote>
<p>आम्नाये ऽप्य् एवम् एव: &ldquo;तस्माद् इमा मनुष्याः स्त्रियस् तिर इव पुंसो जघत्सन्ति&rdquo; इति । यत् तु तत्रैव &ldquo;तस्माज् जायाया अन्ते नाश्नीयात्&rdquo; इति । अभिगमनातिरेकेणैकशय्याशयनप्रतिषेधार्थं तत्, प्रक्रमानुसारात् । तथा च समाचारः । स्पष्टम् अन्यत् ॥ १३० ॥</p>
<blockquote>
<p><strong>न संशयं प्रपद्येत नाकस्माद् अप्रियं वदेत् ।</strong></p>
</blockquote>
<blockquote>
<p>नाहितं नानृतं चैव न स्तेनः स्यान् न वार्धुषी ॥ १।१३१ ॥**</p>
</blockquote>
<p>स्तेनपुनर्वचनं नाकस्माद् इत्य् अनेन संबन्धार्थम् । यद् वा वर्जनार्थम् इदम् । पूर्वत्र धर्मसाधनम् इति ॥ १३१ ॥</p>
<blockquote>
<p><strong>दाक्षायणी ब्रह्मसूत्री यष्टिमान् सकमण्डलुः ।</strong></p>
</blockquote>
<blockquote>
<p>कुर्यात् प्रदक्षिणं देवमृद्गोविप्रवनस्पतीन् ॥ १।१३२ ॥**</p>
</blockquote>
<p>दाक्षायणं हिरण्यं तद्वान् स्यात् । तथा च मन्त्रवर्णः:</p>
<blockquote>
<p>न तद् रक्षांसि न पिशाचास् तरन्ति ।</p>
</blockquote>
<pre><code>        &gt; देवानाम् ओजः प्रथमजं ह्य् एतद्,
</code></pre>
<blockquote>
<p>यो बिभर्ति दाक्षायणं हिरण्यम् ॥ इति । (र्व्ख् ४।६।७अ-ब्)</p>
</blockquote>
<p>ब्रह्मसूत्रपुनःश्रुतिर् मेखलादिनिवृत्त्यर्था । यष्टिस् तु दण्डकार्ये । ततश् च तत्प्रमाणैव स्यात् । सकमण्डलुर् इति सहत्वमात्रवचनान् न नियोगतः स्वयम् एव धार्यः । मत्वर्थीययोगात् तु स्वयम् एव यष्ट्यादयो धार्याः । न गृहस्थितयान्यगृहीतया वा यष्ट्या यष्टिमान् इत्य् उच्यते, सहयोगस् त्व् अन्यसंस्थे ऽपि दृष्टः । सोदकं चैतद्, दृष्टार्थत्वात् । तथा च मनुः ।</p>
<blockquote>
<p>वैणवीं धारयेद् यष्टिं सोदकं च कमण्डलुम् ।</p>
</blockquote>
<blockquote>
<p>यज्ञोपवीतं वेदं च शुभे रौक्मे च कुण्डले ॥ इति । (म्ध् ४।३६)</p>
</blockquote>
<p>धारयेद् इति च प्रयोजकत्वेनाप्य् उपपत्तेर् अन्यधारणे ऽपि कमण्डलोर् अविरोधः । देवादीनां प्रदक्षिणं कुर्यात् । देवशब्दश् चार्चनाश्रितायां तत्प्रतिकृतौ द्रष्टव्यः । मृदादीनां चाभिमुखागमने प्रदक्षिणं गच्छेत् । वनस्पतिशब्दश् च प्रज्ञातयज्ञियाश्वत्थादिवनस्पत्यर्थः ॥ १३२ ॥</p>
<p><em>किं च ।</em></p>
<blockquote>
<p><strong>न मेहेत नदीच्छायावर्त्मगोष्ठाम्बुभस्मसु ।</strong></p>
</blockquote>
<blockquote>
<p>न प्रत्यग्न्यर्कगोसोमसंध्याम्बुस्त्रीद्विजन्मनः ॥ १।१३३ ॥**</p>
</blockquote>
<p>अम्बूपादानेनैव सिद्धत्वान् नदीवचनं तच्छब्दवाच्यक्षेत्राद्यर्थम् । छाया चोपजीव्यच्छाया, &ldquo;नोपजीव्यच्छायासु&rdquo; इति वसिष्ठवचनात् (वध् ६।१२) । तथा च मनुः ।</p>
<blockquote>
<p>छायायाम् अन्धकारे वा रात्राव् अहनि वा सदा ।</p>
</blockquote>
<blockquote>
<p>यथासुखमुखः कुर्यात् प्राणाबाधभयेषु च ॥ (म्ध् ४।५१)</p>
</blockquote>
<p>इति छायामात्रस्यानिषेधं दर्शयति । संध्याशब्दश् चोदयास्तमयान्वितदिक्प्रतिषेधार्थः, काले हि मेहनानुज्ञानात् । मेहनशब्दश् चोभयत्रापि मूत्रपुरीषोत्सर्गे द्रष्टव्यः । ब्रह्मचारिप्रकरणे च प्रसक्तस्याप्य् अनभिधानं सर्वाश्रमविहितम् अविरुद्धं सर्वाश्रमेषु प्रवर्तत इति ज्ञापनार्थम् । तथा च गौतमः: &ldquo;उत्तरेषां चैतद् अविरोधि&rdquo; इति (ग्ध् ३।१०) । चशब्दाद् आश्रमान्तरोक्तं च ब्रह्मचारिण इत्य् एतद् एवाह ।</p>
<ul>
<li>
<p><span style="text-decoration:underline;">ननु</span> एवं कस्मान् न भवति: ब्रह्मचारिप्रकरणोक्तम् अन्यस्य मा भूद् इति तत्रानारम्भः । तथा च ब्रह्मचारिणो दिङ्नियम उक्ते स्नातकस्यार्काद्यभिमुखप्रतिषेधोपपत्तिः । अन्यथा तूदङ्मुखस्य कथम् आदित्याभिमुख्यं, येन प्रतिषिध्येत ।</p>
</li>
<li>
<p><span style="text-decoration:underline;">सत्यम्</span> । उक्तं तु स्मृत्यन्तरैकवाक्यत्वाद् इति । तथा च मनुना स्नातकस्यैव दिङ्नियम उक्तः । कथं तर्हि प्रत्यर्कप्रतिषेधः । दिङ्मोहादिविषयम् एतद् द्रष्टव्यम् । दिगपरिज्ञाने ऽप्य् अनियम एव सामर्थ्यात् प्रसक्तः । तत्रेदम् उच्यते: न प्रत्यग्न्यर्केति ॥ १३३ ॥</p>
</li>
</ul>
<p><em>इदं चान्यत् ।</em></p>
<blockquote>
<p><strong>नेक्षेतार्कं न नग्नां स्त्रीं न च संस्पृष्टमैथुनाम् ।</strong></p>
</blockquote>
<blockquote>
<p>न च मूत्रं पुरीषं वा नाशुची राहुतारकाः ॥ १।१३४ ॥**</p>
</blockquote>
<p>नित्यम् एवाकस्माद् अर्कदर्शनप्रतिषेधः । न च संस्पृष्टमैथुनाम् इति । चशब्दो ऽवस्थान्तरार्थः । यथा &ldquo;क्षुवन्तीं जृम्भमाणां वा&rdquo; इत्यादि (म्ध् ४।४३) । सामर्थ्याच् चायं परकीयाया निषेधः । न नग्नाम् इति तु स्वकीयाया अपि । अन्यत्राविरुद्धः । अस्माद् एव च स्त्रीणां नग्नोद्वर्तनाद्य् अभ्यनुज्ञातम् । अशुचेश् च राहुनक्षत्रदर्शननिषेधान् नान्यदा दोषः । राहुवचनं चोपस्पृष्टसोमाद्यर्थम् ॥ १३४ ॥</p>
<blockquote>
<p>अयं मे वज्र इत्य् एनं सर्वं मन्त्रम् उदीरयेत् ।**</p>
</blockquote>
<blockquote>
<p>वर्षत्य् अप्रावृतो गच्छेत् स्वपेत् प्रत्यक्छिरा न च ॥ १।१३५ ॥**</p>
</blockquote>
<p>तथा चाम्नायः: &ldquo;तस्माद् वर्षत्य् अप्रावृतो न व्रजेत्&rdquo; । &ldquo;अयं मे वज्रः पाप्मानम् अहताद्&rdquo; (पार्ग् २।७।७) इत्य् एतद् एव मन्त्रस्य कार्त्स्न्यम् । यदा वर्षति गच्छेत्, तदैवम् इति व्याख्येयम् ॥ १३५ ॥</p>
<p><em>इदं चान्यत् ।</em></p>
<blockquote>
<p><strong>ष्ठीवनासृक्छकृन्मूत्रविषाण्य् अप्सु न संक्षिपेत् ।</strong></p>
</blockquote>
<blockquote>
<p>पादौ प्रतापयेन् नाग्नौ न चैनम् अतिलङ्घयेत् ॥ १।१३६ ॥**</p>
</blockquote>
<p>प्रशब्दो ऽभिप्रायेण नैतत् कुर्याद् इत्य् एवमर्थः । चशब्दो ऽग्नाव् अपि ष्ठीवनाद्यसंक्षेपार्थः, स्मृत्यन्तरोक्तान्य् अचोदनार्थश् च । असृग् लोहितम् । शकृत् पुरीषम् । स्पष्टम् अन्यत् ॥ १३६ ॥</p>
<p><em>किं च ।</em></p>
<blockquote>
<p><strong>जलं पिबेन् नाञ्जलिना न शयानं प्रबोधयेत् ।</strong></p>
</blockquote>
<blockquote>
<p>नाक्षैः क्रीडेन् न धर्मघ्नैर् व्याधितैर् वा न संवसेत् ॥ १।१३७ ॥**</p>
</blockquote>
<p>जलग्रहणात् क्षीराद्यप्रतिषेधः । उपलक्षणार्थं जलग्रहणम् इत्य् अन्ये । शयानं चाभिघ्नन् कामकारेण वा न बोधयेत् । तथा चाम्नायः: &ldquo;तस्माद् उ ह स्वपन्तं धूर् इव न बोधयेत्&rdquo; इति । धूर् हिंसा, तया न बोधयेत् । अभिघ्नन्न् इवेत्य् अर्थः । सर्वत्र चास्मिन् यमप्रकरणे पूर्वोक्तं नाकस्मात् कुर्याद् इति योजनीयम् । तथा चाम्नायः कारणान्तरात् कर्तव्यताम् दर्शयति: &ldquo;तम् एतैर् नमभिर् आमन्त्रयां चकर&rdquo; इत्य् उपक्रम्य &ldquo;स नोत्तस्थौ&rdquo; इत्य् उक्त्वोत्थापनविधिम् आह &ldquo;तं पाणिना पेषं प्रबोधयाम् चकार&rdquo; इति ॥ १३७ ॥</p>
<p><em>इदं चान्यत् ।</em></p>
<blockquote>
<p><strong>विरुद्धं वर्जयेत् कर्म प्रेतधूमं नदीतरम् ।</strong></p>
</blockquote>
<blockquote>
<p>केशभस्मतुषाङ्गारकपालेषु च संस्थितिम् ॥ १।१३८ ॥**</p>
</blockquote>
<p>विरुद्धं कर्माभिचारादिकं वर्जयेत् । विधानाशङ्का मा भूद् इति प्रतिषेधः । नदीतरणं बाहुभ्याम्, &ldquo;न बाहुभ्याम् नदीं तरेत्&rdquo; इति मनुवचनात् (म्ध् ४।७७) । नदीग्रहणं चोपलक्षणर्थम् । भस्माङ्गारयोर् गोमयकाष्ठजन्यत्वाद् भेदेनोपन्यासो ऽन्यत्रापि भेदावबोधनार्थः । ऋज्व् अन्यत् ॥ १३८ ॥</p>
<p><em>किं च ।</em></p>
<blockquote>
<p><strong>नाचक्षीत धयन्तीं गां नाद्वारेणाविशेत् क्वचित् ।</strong></p>
</blockquote>
<blockquote>
<p>न राज्ञः प्रतिगृह्णीयाल् लुब्धस्योच्छास्त्रवर्तिनः ॥ १।१३९ ॥**</p>
</blockquote>
<p>गा परकीयां नाचक्षीत । &ldquo;गा धयन्तीं परस्मै नाचक्षीत&rdquo; (ग्ध् ९।२३) इति स्मृत्यन्तरात् । गोश् च कर्तृत्वात् तदनिच्छया स्तनेषु तुद्यमानेष्व् आचक्षीतैव । &ldquo;ईहेत न यतस् ततः&rdquo; (य्ध् १।१२८) इति पूर्वनिषिद्धस्यापि राज्ञः पुनर् उपन्यासस् तत्प्रपञ्चार्थः, अतिशयनिन्दाप्रदर्शनोपोद्घातार्थश् च ॥ १३९ ॥</p>
<p><em>इदानीं तम् एव निन्दातिशयम् आह ।</em></p>
<blockquote>
<p><strong>प्रतिग्रहे सूनिचक्रिधजिवेश्यानराधिपाः ।</strong></p>
</blockquote>
<blockquote>
<p>दुष्टा दशगुणं पूर्वात् पूर्वाद् एते यथोत्तरम् ॥ १।१४० ॥**</p>
</blockquote>
<p>सूना प्राणिवधार्थं काष्ठं, तद्वान् सूनी । चक्रं वागुरा । ध्वजः शौण्डिकचिह्नम्,</p>
<blockquote>
<p>ध्वजं च कुर्याच् चिह्नार्थं समया ग्रामं च संवसेत् ।</p>
</blockquote>
<blockquote>
<p>न चैवान्तावसायिभ्यः सुरां दद्याद् अनापदि ॥</p>
</blockquote>
<p>इति स्मृत्यन्तरात् । वेशो रूपं मैथुनं वा, तेन जीवन्ती वेश्या । तथा च मनुः: &ldquo;वेशेनैव च जीवताम्&rdquo; इति (म्ध् ४।८४) । तात्पर्यं तूक्तम् एव ॥ १४० ॥</p>
<p><em>एवं तावद् अर्थप्रवृत्त्याश्रितान् यमनियमान् अभिधायाधुनाध्ययनाश्रितान् विवक्षुस् तदुपोद्घातार्थम् आह ।</em></p>
<blockquote>
<p><strong>अध्यायानाम् उपाकर्म श्रावण्यां श्रवणेन तु ।</strong></p>
</blockquote>
<blockquote>
<p>हस्ते वौषधिभावे वा पञ्चम्यां श्रावणस्य वा ॥ १।१४१ ॥**</p>
</blockquote>
<p><em>एवं छन्दांस्य् उपाकृत्यार्धपञ्चमान् मासान् अर्धषष्ठान् वाधीत्य ततः ।</em></p>
<blockquote>
<p><strong>पौषमासस्य रोहिण्याम् अष्टकायाम् अथापि वा ।</strong></p>
</blockquote>
<blockquote>
<p>जलान्ते छन्दसां कुर्याद् उत्सर्गं विधिवद् द्विजः ॥ १।१४२ ॥**</p>
</blockquote>
<p>अष्टका चात्र माघस्य गृह्यते । तथा च पारस्करः: &ldquo;पौषमासस्य रोहिण्यां मध्यमायां वाष्टकायाम् अध्यायान् उत्सृजेरन्&rdquo; इति (पार्ग् २।१२।१) । एते चोपाकर्मोत्सर्गकर्मणी आचार्यस्यैव, &ldquo;यावन्तं शिष्यगणम् इच्छेत्&rdquo; (च्ड़्। पार्ग् २।१०।१७) इत्य् उपाकर्मणि पारस्कराभिधानात् । द्विजग्रहणं तु शिष्याभिप्रायेणानुवादः । गृह्यशास्त्रापेक्ष एव चायम् उपदेशः, विधिवद् इति वचनात् । विधिवच् चोपाकृत्योत्सृज्य चाधीयानस्याभ्यासार्थं वा वेदाख्यं ब्रह्मार्थतो ग्रन्थतो वा द्विजातिमात्रस्य ॥ १४२ ॥</p>
<blockquote>
<p><strong>त्र्यहं प्रेतेष्व् अनध्यायः शिष्यर्त्विग्गुरुबन्धुषु ।</strong></p>
</blockquote>
<blockquote>
<p>उपाकर्मणि चोत्सर्गे स्वशाखे श्रोत्रिये तथा ॥ १।१४३ ॥**</p>
</blockquote>
<p>गुरुर् अत्रोपाध्यायो नाचार्यः । यथाह पारस्करः: &ldquo;गुरौ प्रेते ऽपो ऽभ्यवेयात् । दशरात्रं चोपरमेत् । सतानूनप्त्रिणि सब्रह्मचारिणि त्रिरर्त्रम् । एकरात्रम् असब्रह्मचारिणि&rdquo; इति (पार्ग् २।११।७–९) । एतद् अपितर्य् आचार्ये द्रष्टव्यम् । अनयैव दिशान्यत्रापि विषयकल्पना, न तु यदृच्छातः । ऋत्विक्समये तु सतानूनप्त्रवचनाद् यजमानवद् ऋत्विगन्तराणाम् अपि स्यात् । अत एव चासोमर्त्विज्य् एकरात्रम् एव । सब्रह्मचारी चैकाचार्योपनीतः । &ldquo;स्वशाखे श्रोत्रिये तथा&rdquo; इति । श्रोत्रियो मन्त्रब्राह्मणाध्यायी । यद् वा स्वशाखाध्यायिनि श्रोत्रिये चेति भेदः । स्रोत्रियशब्दश् च वेदपारगाद्यर्थः । अन्यत्र तु एकरात्रम् एव । तथाशब्दश् च स्मृत्यन्तरोक्तानध्यायप्रकारसंग्रहार्थः । यथाह गौतमः: &ldquo;अन्तरा गमने श्वादीनां त्र्यहम् उपवासो विप्रवासश् च&rdquo; इत्यादि (ग्ध् १।५८–५९) । स्पष्टम् अन्यत् ॥ १४३ ॥</p>
<p><em>तथा ।</em></p>
<blockquote>
<p><strong>संध्यागर्जितनिर्घातभूकम्पोल्कानिपातने ।</strong></p>
</blockquote>
<blockquote>
<p>समाप्य वेदं द्युनिशम् आरण्यकम् अधीत्य च ॥ १।१४४ ॥**</p>
</blockquote>
<p>द्युनिशम् अहोरात्रम् । तच् च व्यवस्थया । सायं संध्यागर्जिते निशायाम् एव, &ldquo;प्रतर् दिवैव वर्षासु अन्यदा तु समुच्चयः, संध्यागर्जिते चापर्ताव् अहोरात्रम्&rdquo; इति स्मृत्यन्तरात् । अत्र चोपरिष्टाद् द्युनिशम् इति प्रकृते ऽप्य् अहोरात्रम् इति वचनात् ॥ १४४ ॥</p>
<p><em>तथा च ।</em></p>
<blockquote>
<p>पञ्चदश्यां चतुर्दश्याम् अष्टम्यां राहुसूतके ।**</p>
</blockquote>
<blockquote>
<p>ऋतुसंधिषु भुक्त्वा वा श्राद्धिकं प्रतिगृह्य वा ॥ १।१४५ ॥**</p>
</blockquote>
<p>द्युनिशम् इति वर्तते । पञ्चदशी च पक्षापेक्षयामावास्यापि गृह्यते । तथा च &ldquo;वाते ऽमावास्यायां सर्वानध्यायः&rdquo; इति पारस्करः (पार्ग् २।११।१) । श्राद्धार्थम् आमन्त्रणं श्राद्धिकं, तद् आलभ्याप्य् अनध्यायः । आमश्राद्धार्थो वायम् आरम्भः, &ldquo;पाण्यास्यो हि द्विजः स्मृतः&rdquo; (म्ध् ४।१७७) इति वचनात् । तथा च वाशबश् चशब्दार्थे, भुक्ताभुक्त्वा चेति । यत् तु राहुसूतके त्रिरात्रं, तद् ग्रहनार्थे ऽध्ययने न धारणार्थे । अन्ये ऽपि चात्र गुरवः कल्पस्वपरशाखाग्रन्थार्थभेदेन ग्रहणार्थतयैव कल्प्याः । तथा च धारणाभिप्रायेणैवाह मनुः:</p>
<blockquote>
<p>द्वाव् एव वर्जयेन् नित्यम् अनध्यायौ प्रयत्नतः ।</p>
</blockquote>
<blockquote>
<p>स्वाध्यायभूमिं चाशुद्धाम् आत्मानं चासुचिं द्विजः ॥ इति । (म्ध् ४।१२७)</p>
</blockquote>
<p>आम्नायश् च &ldquo;तस्माद् एव विद्वान् विद्योतमाने स्तनयत्य् अवस्फूर्जत्य् अधीयीतैव&rdquo; (श्ब् ११।५।६।९) इति धारणार्थ एव, ब्रह्मयज्ञे ऽनध्यायासंभवात् ॥ १४५ ॥</p>
<blockquote>
<p><strong>पशुमण्डूकनकुलश्वाहिमार्जारसूकरैः ।</strong></p>
</blockquote>
<blockquote>
<p>कृते ऽन्तरे त्व् अहोरात्रं शक्रपाते तथोच्छ्रये ॥ १।१४६ ॥**</p>
</blockquote>
<p>तुशब्दो ऽवधारणार्थः । अहोरात्रम् एव, न पूर्ववद् व्यवस्था । पशुः छागः, &ldquo;मेषकस् ते पशुः&rdquo; इति मन्त्रवर्नात्, स्मृत्यन्तरे च मेषकोपदेशात् । स्पष्टम् अन्यत् । अन्यः पाठः: &ldquo;महोत्सवे&rdquo; इति । एवं च महानवम्यादाव् अहोरात्रम् । यत् तूक्तम्: &ldquo;भोजनाद् ऊर्ध्वम् उत्सवः&rdquo; इति, उत्सवमात्रविषयं तत् । शक्रोच्छ्रये तु स्मृत्यन्तरात् ॥ १४६ ॥</p>
<blockquote>
<p><strong>श्वक्रोष्टुगर्दभोलूकसामबाणार्तनिःस्वने ।</strong></p>
</blockquote>
<blockquote>
<p>अमेध्यशवशूद्रान्त्यश्मशानपतितान्तिके ॥ १।१४७ ॥**</p>
</blockquote>
<p>क्रोष्टा सृगालः । बाणो वीणा । अन्त्यो ऽपशदः । शूद्रवचनाद् एव दण्डापूपवद् अन्त्यप्राप्तौ तद्वचनम् आश्रितशूद्रनिवृत्त्यर्थम् । मेध्यदेशस्थस्याप्य् अमेध्यसमीपे श्मशानसमीपे वानध्यायः । अमेध्यवचनात् सिद्धे श्मशानवचनं दूरतरवर्जनार्थम् । तथा च आपस्तम्बः: &ldquo;श्मशाने सर्वतः शम्याप्रासान् नाधीयीत&rdquo; इति (आप्ध् १।९।६) ॥ १४७ ॥</p>
<p><em>तथा ।</em></p>
<blockquote>
<p><strong>देशे शुचाव् आत्मनि च विद्युत्स्तनितसंप्लवे ।</strong></p>
</blockquote>
<blockquote>
<p>भुक्त्वार्द्रपाणिर् अम्भोऽन्तर् अर्धरात्रे ऽतिमारुते ॥ १।१४८ ॥**</p>
</blockquote>
<blockquote>
<p>पांसुवर्षे दिशां दाहे संध्यानीहारभीतिषु ।**</p>
</blockquote>
<blockquote>
<p>धावतः पूतिगन्धे च शिष्टे च गृहम् आगते ॥ १।१४९ ॥**</p>
</blockquote>
<p>नीहारो धूमिका ॥ १४८, १४९ ॥</p>
<blockquote>
<p><strong>खरोष्ट्रयानहस्त्यश्वनौवृक्षेरिणरोहणे ।</strong></p>
</blockquote>
<blockquote>
<p>सप्तत्रिंशद् अनध्यायान् एतांस् तात्कालिकान् विदुः ॥ १।१५० ॥**</p>
</blockquote>
<p>सङ्ख्यावचनं विद्युत्संप्लवे स्तनितसंप्लवे भुक्त्वैवार्द्रपाणिः खरारोहणे उष्ट्रारोहणे यानारोहणे नावारोहण इत्य् एवमादिविवेकार्थम् । श्वनादाद् आरभ्य इरिणरोहणान्तास् तात्कालिकाः, यावद् आरूढस् तावद् एव भवतीति । इरिणम् ऊषरम् । एतान् विदुर् इति परमतोपन्यासार्थम् । ततश् च स्मृत्यन्तरोक्तान् अप्य् अनध्यायान् अन्विष्य विधिवत् कुर्याद् इत्य् अभिप्रायः ॥ १५० ॥</p>
<p><em>शिष्टागमने ऽनध्याय उक्तः । तत्र सूद्रादिमध्यपाठाद् अन्यः कश्चिच् छिष्टो ऽप्य् अलौकिको ऽश्राव्य इत्य् आशङ्कानिवृत्त्यर्थम् आह ।</em></p>
<blockquote>
<p><strong>देवर्त्विक्स्नातकाचार्यराज्ञां छयां परस्य च ।</strong></p>
</blockquote>
<blockquote>
<p>नाक्रामेद् रक्तविण्मूत्रष्ठीवनोद्वर्तनानि च ॥ १।१५१ ॥**</p>
</blockquote>
<p>छायाशब्दो हि ख्यातिवचनः । यथा: महती छाया देवदत्तस्येति । अतो देवादीनां छायाम् नाक्रामेत् । तत्र यथैवर्त्विगाद्यागमने स्नेहान् मधुपर्काद्याकुलत्वाच् चानध्यायः, एवं परस्मिन्न् अपि प्रकृष्टगुणे ऽनध्याय इत्य् अर्थः । तथा चाम्नायः: &ldquo;य उ हैवंवित् स्वेषु प्रतिबुभूषति, स हैवालं भार्येभ्यो भवति&rdquo; इत्यादि (बाउ १।३।१८) । &ldquo;य उ हैवम्विदा स्पर्धते, सो ऽनुशुष्येहैवान्ततो म्रियते&rdquo; इति (बाउ १।५।२१) । देववचनम् अतिस्तुत्यर्थम् । रक्तादीनां त्व् अभिभवाभावाद् अधिष्ठानप्रतिषेधः । रक्तं रुधिरम् । विट् पुरीषम् । स्पष्टम् अन्यत् । अनध्यायसंनिधेश् चैतद् व्यतिरेकेणैव देशस्यामेध्यत्वं पदोपघातादिना । ततश् चोपलिप्तादाव् अध्ययनसिद्धिः । अन्ये तु देवादीनाम् अपि शरीरच्छायानधिष्ठानम् एवेच्छन्ति । तत् पुनर् विचार्यम् ॥ १५१ ।</p>
<p><em><span style="text-decoration:underline;">ननु</span> एवं सत्य् अप्रकृष्टे ऽप्य् आगते ऽनाध्यायः पूजा वा प्रसज्येत, &ldquo;सर्वस्याभ्यागतो गुरुः&rdquo; इति वचनात् । <span style="text-decoration:underline;">मैवम्</span> ।</em></p>
<blockquote>
<p><strong>विप्राहिक्षत्रियात्मानो नावज्ञेयाः कदाचन ।</strong></p>
</blockquote>
<blockquote>
<p>आ मृत्योः श्रियम् आकाङ्क्षेन् न कंचिन् मर्मणि स्पृशेत् ॥ १।१५२ ॥**</p>
</blockquote>
<p>विप्रक्षत्रियशब्दौ पूर्वश्लोकानुवादाच् छिष्टपार्थिववचनौ । अहिशब्दो दृष्टान्तार्थः । यथैवाहिर् नावज्ञेय उत्कृष्टब्राह्मणराजानौ च, तथैवात्मापि । अतो न यं कंचिद् अपेक्ष्यात्माभ्युत्थानानध्यायादिना न्यक् कर्तव्यः । श्रोत्रियस्यैव तत् कर्तव्यम् इत्य् अर्थः । तथा चाह मनुः ।</p>
<blockquote>
<p>विद्वद्भोज्यान्य् अविद्वांसो येषु राष्ट्रेषु भुञ्जते ।</p>
</blockquote>
<blockquote>
<p>तान्य् अनावृष्टिम् इच्छन्ति महद् वा जायते भयम् ॥ इति । (म्ध् ?)</p>
</blockquote>
<p>आत्मलाघवाकरण एव हेतुम् आह &ldquo;आमृत्योः श्रियम् आकाङ्क्षेत्&rdquo; इति । इदं त्व् अविशेषेणैव कुर्यात् &ldquo;न कंचिन् मर्मणि स्पृशेत्&rdquo; इति । अन्या व्याख्या &ldquo;विप्रादिमात्रस्यैवावज्ञा न कार्या&rdquo; इति । तथा च भगवान् वासुदेवः ।</p>
<blockquote>
<p>विद्वान् अविद्वान् अशुचिं शुचिं वा</p>
</blockquote>
<pre><code>        &gt; यो ब्राह्मणं न प्रणमेद् यथार्हम् ।
</code></pre>
<blockquote>
<p>स पापकृद् ब्रह्मदवाग्निदग्धो</p>
</blockquote>
<pre><code>        &gt; दण्ड्यश् च वध्यश् च न चास्मदीयः ॥ इति ।
</code></pre>
<p>तत् पुनर् वक्ष्यमाणत्वाद् अकिंचित् ॥ १५२ ॥</p>
<p><em>इदानीं मानप्रसङ्गाद् गृहदेवतानां मानार्थम् आह ।</em></p>
<blockquote>
<p><strong>दूराद् उच्छिष्टविण्मूत्रपादाम्भांसि समुत्सृजेत् ।</strong></p>
</blockquote>
<p>गृहदेवतानां मानार्थम् । गृहाद् इति शेषः ॥</p>
<blockquote>
<p><strong>श्रुतिस्मृत्युदितं सम्यङ् नित्यम् आचारम् आचरेत् ॥ १।१५३ ॥</strong></p>
</blockquote>
<p>&ldquo;प्रदर्शनार्थम् इदं मयोक्तम्&rdquo; (च्ड़्। य्ध् ३।२१७), अन्यद् अपि श्रुतिस्मृत्यन्तरेभ्यश् चान्वेष्यम् इत्य् अभिप्रायः ॥ १५३ ॥</p>
<p><em>इदं चान्यन् मानप्रसङ्गाद् एव ।</em></p>
<blockquote>
<p><strong>गोब्राह्मणानलान्नानि नोच्छिष्टो न पद स्पृशेत् ।</strong></p>
</blockquote>
<p>अनलो ऽग्निः । अन्नं भुज्यमानं पक्वम् आमं वा ।</p>
<p><em>किं च ।</em></p>
<blockquote>
<p><strong>न निन्दाताडने कुर्यात्</strong></p>
</blockquote>
<p>प्रकृतेभ्यो गवादिभ्यः।</p>
<p><em>अस्यापवादः ।</em></p>
<pre><code>                                &gt; **सुतं शिष्यं च ताडयेत् ॥ १।१५४ ॥**
</code></pre>
<p>चशब्दान् निन्देच् च । पत्न्याद्यर्थो वा चशब्दः । संनिधानान् निन्द्यत्वावगतेः ॥ १५४ ॥</p>
<p><em>अयं त्व् अत्रोपदेशसंक्षेपः ।</em></p>
<blockquote>
<p><strong>कर्मणा मनसा वाचा यत्नाद् धर्मं समाचरेत् ।</strong></p>
</blockquote>
<p>नार्थकामाव् इति शेषः ।</p>
<p><em>अस्यापवादः ।</em></p>
<blockquote>
<p><strong>अस्वत्तं लोकविद्विष्टं धर्मम् अप्य् आचरेन् न तु ॥ १।१५५ ॥</strong></p>
</blockquote>
<p>अनेकार्थत्वाद् धातूनाम् अदेर् गत्यर्थत्वम् । अस्वत्तम् असुगतम् । असुपरिनिश्चितम् इत्य् अर्थः । अन्यः पाठः: अवन्तम् इति । तस्याप्य् अयम् एवार्थः । अस्वन्तम् अशोभनान्तम् । अन्ते न शोभनम्, अनिश्चितत्वाद् इति । तस्यैव निगमनं: लोकविद्विष्टम् इत्यादि । तुशब्दो ऽवधारणार्थः । अन्ये त्व् अस्वन्तं रूढ्यैव धर्मान्तरविरोधिनम् आचक्षते । यथा स्वाध्यायातिशय इति । तत् त्व् अन्वेष्यम् । लोकविद्विष्टं सर्वजनानभ्युपगतं गोवधादीति केचित् । तत् त्व् अयुक्तं, विधानानर्थक्यात् । अतो लोकं कर्मसाध्यं ये जानन्ति, ते लोकविदो मन्वादयः, तैर् द्विष्टं नाचरेत् । उ(त्प ? पप)न्ने ऽप्य् अयं धर्म इति स्वयम् अभिमानेन मन्वादिभिर् निन्दिते न प्रवर्तेतेत्य् अर्थः । अद्विष्टे त्व् अविरुद्धा प्रवृत्तिः ॥ १५५ ॥</p>
<p><em>मान्यप्रसङ्गाद् अन्यद् अप्य् आह ।</em></p>
<blockquote>
<p><strong>मातृपित्रतिथिभ्रातृज्ञातिसंबन्धिमातुलैः ।</strong></p>
</blockquote>
<blockquote>
<p>वृद्धबालातुराचार्यवैद्यसंश्रितबान्धवैः ॥ १।१५६ ॥**</p>
</blockquote>
<blockquote>
<p>ऋत्विक्पुरोहितामात्यभार्यादाससनाभिभिः ।**</p>
</blockquote>
<blockquote>
<p>विवादं वर्जयित्वा तु सर्वांल् लोकाञ् जयेद् गृही ॥ १।१५७ ॥**</p>
</blockquote>
<p>तस्माद् एतैर् विवादं न कुर्याद् इति शेषः । एषां च प्रत्येकं विवादकरणनिमित्तभेदाद् दण्डापूपवद् गतार्थत्वप्रसङ्गपरिहारः ॥ १५६, १५७ ॥</p>
<p><em>इदं चान्यत् परिभवाकरणप्रसङ्गाद् उच्यते ।</em></p>
<blockquote>
<p><strong>पञ्च पिण्डान् अनुद्धृत्य न स्नायात् परवारिषु ।</strong></p>
</blockquote>
<blockquote>
<p>स्नायान् नदीदेवखातह्रदेषु च सरस्सु च ॥ १।१५८ ॥**</p>
</blockquote>
<p>यदि परखातेष्व् अनुद्धृत्यैव कर्दमं स्नायात्, ततस् तत्कर्ता परिभूतः स्यात् । अतस् तदनुरोधाद् अपि तावत् कर्दमोद्धरणं युक्तम् इत्य् अभिप्रायः । अयं च नद्याद्यभावे स्नानकल्पः । चशब्दः प्रस्रवणाद्यर्थः ॥ १५८ ॥</p>
<p><em>मान्यप्रसङ्गाद् अन्यद् अप्य् आह ।</em></p>
<blockquote>
<p><strong>परशय्यासनोद्यानगृहयानानि वर्जयेत् ।</strong></p>
</blockquote>
<blockquote>
<p>अदत्तानि**</p>
</blockquote>
<p>अदत्तानीति च्छेदः । परशब्दः प्रकृष्टार्थः । तदीयान्य् असाधारणानि शय्यासनक्रीडोद्यानवासगृहादीनि नाधितिष्ठेत् । अदत्तानीति वचनाद् अनुज्ञातो ऽधितिष्ठेद् इति गम्यते ॥</p>
<p><em>किं च ।</em></p>
<blockquote>
<blockquote>
<p><strong>अग्निहीनस्य न चाश्नीयाद् अनापदि ॥ १।१५९ ॥</strong></p>
</blockquote>
</blockquote>
<p>प्रकृष्टस्याप्य् अनौपासनस्य चान्नं न चाश्नीयात् । चशब्दाद् वक्ष्यमाणदोषयुक्तस्य च । अन्ये त्व् अन्यमात्रवचनं परशब्दं वर्णयन्ति, अदत्तानि न चाश्नीयाद् इत्य् अनेन च योजयन्ति । तत् पुनर् विचार्यम् ॥ १५९ ॥</p>
<p><em>इदानीम् अन्यान् अपि प्रसङ्गाद् अभोज्यान्नान् आह ।</em></p>
<blockquote>
<p><strong>कदर्यबद्धचोराणां क्लीबरङ्गावतारिणाम् ।</strong></p>
</blockquote>
<blockquote>
<p>वेनाभिशस्तवार्धुषिगणिकागणदीक्षिणाम् ॥ १।१६० ॥**</p>
</blockquote>
<p>एषाम् अन्नं नाश्नीयाद् इति शेषः । कदर्यस् तृष्णालुः । बद्धो निगलादियन्त्रितः । चोरः प्रसिद्धः । रङ्गावतारी मल्लः । वेनो नटः । अभिशस्तो महापातकादिव्याजदूषितः ।वार्धुषी समर्घधनम् आदाय महार्घधनविक्रेता । गणिका दासी । गणः परिषत् । दीक्षितः प्राग् अग्नीषोमीयात् । द्विजातयो ऽप्य् एवमादिकर्मदूषिता न भोज्यान्नाः ॥ १६० ॥</p>
<p><em>तथा ।</em></p>
<blockquote>
<p>चिकित्सकातुरक्रुद्धपुंश्चलीमत्तविद्विषाम् ।**</p>
</blockquote>
<blockquote>
<p>क्रूरोग्रपतितव्रात्यडाम्भिकोच्छिष्टभोजिनाम् ॥ १।१६१ ॥**</p>
</blockquote>
<p>चिकित्सको वैद्यः । आतुरो ऽसमाधेयरोगी । क्रुद्धो नित्यक्रोधनः । पुंश्चली प्रजननेन्द्रियप्रधाना । मत्तो धनमदाद्यभिभूतः । विद्विट् शत्रुः । क्रूरो ऽन्तराशयकठिनः । उग्रः प्रसह्यकारी । पतितो महापातकी, अभिशतवचनात् सिद्धस्याप्य् अभिधानं प्रायश्चित्तगौरवार्थम् । अन्यत्राप्य् एवं द्रष्टव्यम् । व्रात्यः पतितसावित्रीकः । डाम्भिक उक्तः । उच्छिष्टभोजी शूद्रः ॥ १६१ ॥</p>
<blockquote>
<p>अवीरस्त्रीस्वर्णकारस्त्रीजितग्रामयाजिनाम् ।**</p>
</blockquote>
<blockquote>
<p>शस्त्रविक्रयिकर्मारतुन्नवायश्ववृत्तिनाम् ॥ १।१६२ ॥**</p>
</blockquote>
<p>अपुत्रपतिकाविरस्त्री । स्वर्णकारस्त्रीजितौ प्रसिद्धौ । ग्रमयाजको वैश्वदेविक इति मालवानां प्रसिद्धः । कर्मारो भस्त्रेरिमकः (?) । तुन्नवायः सीवनवृत्तिः । श्ववृत्तिः पादप्रक्षालनादिहीन(कया? क्रिया)सेवकः श्वकण्ठको वा ॥ १६२ ॥</p>
<blockquote>
<p><strong>नृशंसराजरजककृतघ्नवधजीविनाम् ।</strong></p>
</blockquote>
<blockquote>
<p>चेलधावसुधाजीवसहोपपतिवेश्मनाम् ॥ १।१६३ ॥**</p>
</blockquote>
<p>नृशंसो ऽनुदारपाठकः (?) राजविशेषणं वा । राजा पार्थिवः । रजकश् चिम्पकः । कृतघ्नः प्रसिद्धः । वधजीवी मारकश् चाटः । चेलधावो वस्त्रनिर्णेजकः । सुधा देवकुलादीनां संस्कारद्रव्यं, तया जीवति यः स सुधाजीवः । सह उपपतिना वेश्म यस्य स सहोपपतिवेश्मा । उपपतिर् भार्याजारः । वेश्मसंबन्धितया स्नुषाजारो ऽपि गृह्यते ॥ १६३ ॥</p>
<p><em>य एते उक्ताः कदर्यादयः ।</em></p>
<blockquote>
<p><strong>एषाम् अन्नं न भोक्तव्यं सोमविक्रयिणस् तथा ।</strong></p>
</blockquote>
<blockquote>
<p>पिशुनानृतिनोश् चैव तथा चाक्रिकवन्दिनाम् ॥ १।१६४ ॥**</p>
</blockquote>
<p>एषां कदर्यादीनाम् । न केवलं गृहे नाश्नीयात्, तदीयम् अन्नम् अप्य् आहृतं न भुञ्जीत, न च प्रतिगृह्णीयाद् इति, आरम्भसामर्थ्यात् । एषाम् इति वचनाद् अनग्निकस्यान्नं गृहानीतं प्रोक्षणादिभिः संस्कृत्य भोक्तव्यम् । यथा च कदर्यादीनां सोमविक्रय्यादीनाम् अपि तथा । सोमविक्रयी लतासोमस्य विक्रेता यज्ञफलविक्रेता वा । सोमशब्दश् च कर्ममात्रोपलक्षणार्थः । पिशुनः खलो मर्मसूचकः । अनृती परोपद्रवप्रसङ्गे ऽनृतवक्ता । चाक्रिकः पाटहिकः । वन्दी नग्नाचार्यः । तथाशब्दः स्मृत्यन्तरोक्ताभोज्यान्नपरिग्रहार्थः । यद् वा, एषां अन्नं न भोक्तव्यं, न त्व् अप्रिग्राह्या अप्य् एत इति मन्तव्यम् । अन्नप्रतिषेधात् फलमूलादेर् आहृतस्याभ्यनुज्ञा । तथाह वसिष्ठः: &ldquo;एधोदकयवसमूलफल-मध्वभयाभ्युद्यतयानावसथशफरीप्रियङ्गुस्रग्गन्धमांसन्य् एषाम् अपि प्रतिगृह्णीयात्&rdquo; इति (वध् १४।१२) । निन्दार्थो वायम् आरम्भः । नैषाम् अन्नं न भोक्तव्यम् एव । किं तर्हि भुक्तम् अपि भोक्तारम् एव भक्षयतीत्य् अर्थः । सर्वव्याख्याविकल्पाश् चान्यत्रापि शास्त्रान्तरापेक्षया विविच्य व्यस्तसमस्तत्वेनालोच्योपादेया हातव्या वा इति । एवं चशब्दादयो ऽपि क्रमभेदानर्थकत्व(त्वादि)शब्दान्तरार्थत्वपादपूरणार्थत्वेन वा यथास्थानं योजनीयाः ॥ १६४ ॥</p>
<p><strong>इति स्नातकधर्मप्रकरणम्</strong></p>
<blockquote>
<p>**</p>
</blockquote>
<p><strong>अथ भक्ष्याभक्ष्यप्रकरणम्</strong></p>
<p><em>एवं तावद् अनौपासनाद्याश्रयतो ऽन्नस्याभोज्यत्वम् अभिधायाधुना भोज्यपरिगृहीतस्यापि निमित्तान्तराद् अभोज्यत्वम् आह ।</em></p>
<blockquote>
<p><strong>अनर्चितं वृथामांसं केशकीटसमन्वितम् ।</strong></p>
</blockquote>
<blockquote>
<p>शुक्तं पर्युषितोच्छिष्टं श्वस्पृष्टं पतितेक्षितम् ॥ १।१६५ ॥**</p>
</blockquote>
<p>वृथामांसं पक्वम् अनगिकगृहागतम् । केश्कीटसमन्वितं तद्बहुलम् । संशब्दाद् अल्पांस् तूद्धृत्य संस्कृत्य च भक्षणम् एव । शुक्तम् अवस्विन्नं तदहर् अपि । स्पष्टम् अन्यत् ॥ १६५ ॥</p>
<blockquote>
<p><strong>उदक्यास्पृष्टसंघुष्टं पर्याचान्तं च वर्जयेत् ।</strong></p>
</blockquote>
<blockquote>
<p>गोघ्रातं शकुनोच्छिष्टं पादस्पृष्टं च कामतः ॥ १।१६६ ॥**</p>
</blockquote>
<p>तुशब्दार्थश् चशब्दः । पूर्वोक्तेषु प्रतीकारो ऽपि क्वचिद् अस्ति, एतानि तु वर्जयेद् एवेत्य् अभिप्रायः । उदक्या रजस्वला । संघुष्टं, यथाह वसिष्ठः: &ldquo;को भोक्ष्यत इति चाभिक्रुष्टम्&rdquo; इति (वध् १४।९) । उदक्यास्पृष्टम् इत्य् एवं वा संघुष्टम् । पर्याचान्तम् एकपङ्क्त्याम् अभितस् त्व् आचान्तम्, आचान्तस्य वा स्वम् उच्छिष्टम् । स्पष्टम् अन्यत् । कामत् इति वचनाद् अकामाद् ब्राह्मणपादस्पृष्ट्ं भोज्यम् एव ॥ १६६ ॥</p>
<p><em>किं चान्यत् ।</em></p>
<blockquote>
<p><strong>शूद्रेषु दासगोपालकुलमित्रार्धसीरिणः ।</strong></p>
</blockquote>
<blockquote>
<p>भोज्यान्ना नापितश् चैव यश् चात्मानं निवेदयेत् ॥ १।१६७ ॥**</p>
</blockquote>
<p>भोज्या इति वक्तव्ये भोज्यान्ना इति वचनात् प्रकरणाच् चान्नम् एवैषां भोज्यम् । शूद्रान्तराणां तु तत्प्रतिषेधो ऽपि । दासादयश् च स्वकीया एव, अन्यथातिप्रसङ्गात् ॥ १६७ ॥</p>
<blockquote>
<p><strong>अन्नं पर्युषितं भोज्यं स्नेहाक्तं चिरसंस्थितम् ।</strong></p>
</blockquote>
<blockquote>
<p>अस्नेहा अपि गोधूमयवगोरसविक्रियाः ॥ १।१६८ ॥**</p>
</blockquote>
<p>अन्नवचनं मांसादिव्यावृत्त्यर्थम् । मांसं हि पर्युषितम् अभोज्यम् एव । अन्नं तु शुक्तम् एव पर्युषितम् अभोज्यम् । अन्यत् तु द्वित्रिरात्रादिपर्युषितम्, चिरसंस्थितं, तद् अपि स्नेहाक्तं भोज्यम् एव, न चेद् रसादिविकृतम् । पूर्वत्रापि पर्युषितम् एतद् अपेक्षयैव व्याख्येयम् । परिशब्दाच् चाहोरात्रोषितं गृह्यते । ततश् चापररात्रे सिद्धं भोज्यम् एव । स्पष्टम् अन्यत् ॥ १६८ ॥</p>
<p><em>एवं तावन् निमित्तत्वेन दौष्ट्यम् उक्त्वाधुना स्वभावतो वक्तुम् आह ।</em></p>
<blockquote>
<p><strong>संधिन्यनिर्दशावत्सगोपयः परिवर्जयेत् ।</strong></p>
</blockquote>
<blockquote>
<p>औष्ट्रम् ऐकशफं स्त्रैणम् आरण्यकम् अथाविकम् ॥ १।१६९ ॥**</p>
</blockquote>
<p>संधिनी परवत्ससंयुक्ता, गर्भसहिता वा । एककालिकेत्य् अन्ये । अनिर्दशा प्रसवाद् आरभ्य आ दशरात्रात् । अन्ये तु &ldquo;गव्यं पीयूषम्&rdquo; (म्ध् ५।६) इति प्रतिषेधात्, तत्कालाद् ऊर्ध्वं दशरात्रम् इत्य् आहुः । तद् असद्, विशेषाभावात् । अनिर्दशेति चोपाध्यपेक्षणात्, क्षीरसत्तैवोपाधिर् यतः । तथा च गौतमः: &ldquo;गोश् च क्षीरम् अनिर्दशायाः सूतके&rdquo; (ग्ध् १७।२२) इति प्रसव्म् एवावधित्वेनाह । पीयूषनिषेधस् तु प्रायश्चित्तातिरेकार्थः । तथा चाह: &ldquo;प्रयत्नेन विवर्जयेत्&rdquo; इति (म्ध् ५।६) । अवत्सा मृतवत्सा प्रनष्टवत्सा वा । वत्सशब्दो हि बालगोवचनः । ततश् च सिद्धे गोवचनं पयोमात्रप्रतिषेधार्थम् । अतो दध्यादेर् अदोषः । परिशब्दात् त्व् औष्ट्रादीनां सविकाराणां प्रतिषेधः । यदि त्व् अनिर्दशाया विकारप्रतिषेधो ऽपि क्वचिद् अस्ति, ततो वर्जने ऽभ्युदयः । अन्यत्राप्य् एवम् एवैतद् द्रष्टव्यम् । स्पष्टम् अन्यत् ॥ १६९ ॥</p>
<p><em>किं च ।</em></p>
<blockquote>
<p>**</p>
</blockquote>
<blockquote>
<p>देवतार्थं हविः शिग्रुं लोहिताव्रश्चनानि च ।**</p>
</blockquote>
<blockquote>
<p>अनुपाकृतमांसानि विड्जानि कवकानि च ॥ १।१७० ॥**</p>
</blockquote>
<p>देवतार्थं हविः पुरोडाशादि । बलिर् इत्य् अन्ये । शिग्रुः सौभाञ्जनकः । लोहिताः लोहितवर्णाः वृक्षनिर्यासाः । आव्रश्चनं स्थाणुः । स चादनीयो यदि स्यात् ततो वर्ज्यः । चशब्दात् तत्प्ररोहश् च । तथा च मनुः:</p>
<blockquote>
<p>लोहितान् वृक्षनिर्यासान् व्रश्चनप्रभवांस् तथा । इति । (म्ध् ५।६)</p>
</blockquote>
<p>अनुपाकृतम् अपशुबन्धप्रभवम् । विड्जानि माषादीनि । कवकान्य् अविकसितसर्पच्छत्राणि । चशब्दाद् इतराणि स्मृत्यन्तरोक्ताभक्ष्याणि च । देवतार्थहविर्वचनं च स्वभावदुष्टप्रकरणोपलक्षणाद् अहविषो ऽपि प्रसिद्धदेवतार्थस्वभावस्य प्रतिषेधार्थम् । अनुपाकृतमांसवचनम् अपि मांसस्य स्वभावदौष्ट्यज्ञापनार्थम् ॥ १७० ॥</p>
<p><em>एवं सति मांसस्य स्वभावाद् अभक्ष्यत्वे प्राप्ते विशेषोपसंहारार्थम् आह ।</em></p>
<blockquote>
<p><strong>क्रव्यादपक्षिदात्यूहशुकप्रतुदटिट्टिभान् ।</strong></p>
</blockquote>
<blockquote>
<p>सारसैकशफान् हंसान् सर्वांश् च ग्रामवासिनः ॥ १।१७१ ॥**</p>
</blockquote>
<p>क्रव्यादा मांसादाः पक्षिणो गृध्रादयः । पक्षिशब्दो ऽन्यत्राप्य् अमेध्यपक्षिप्रसङ्ग एषां एव प्रतिपत्त्यर्थः, एकशफोपादानवद् वा केवलपक्ष्यर्थः । दात्यूहः संपातकः । प्रतुद्य भक्षकाः प्रतुदाः सूचीमुखादयः । एकशफा एकखुरा अश्वादयः । पक्षिमध्य एषाम् अभिधानं पशवो ऽपि ग्रामवासिनः श्वादयो यथा स्युर् इति । स्पष्टम् अन्यत् ॥ १७१ ॥</p>
<blockquote>
<p><strong>कोयष्टिप्लवचक्राह्वबलाकबकविष्किरान् ।</strong></p>
</blockquote>
<blockquote>
<p>वृथाकृसरसंयावपायसापूपशष्कुलीः ॥ १।१७२ ॥**</p>
</blockquote>
<p>कोयष्टिको मेढ्रकः । प्लवः शकटिबलः । चक्रवाकादयः प्रसिद्धाः । विष्किराः पादेन विकीर्य भक्षकाः कुक्कुटादयः । ग्रामवासिवचनाद् ग्रामकुक्कुटप्रतिषेधे सिद्ध आरण्यार्थो ऽयम् आरम्भः । तत्रापि &ldquo;कुक्क्तुटा नखविष्किराणाम्&rdquo; इत्य् (नोत् इन् आप्ध्) आपस्तम्बवचनाऌ लाबकाद्यप्रतिषेधः । कृसरादयः प्रसिद्धाः । अत्राभिधानं मांसवत् प्रायश्चित्तज्ञापनार्थम् । स्वभावदुष्टत्वं च । ततश् चानग्नेर् अप्य् आत्मार्थत्वे दोषः । तथा च शङ्खः: &ldquo;वृथाकृसरसंयावपायसापूपमांसाशनम् आहिताग्निः कृत्वा प्राजापत्यं चरेत् । त्रिरात्रम् इतरेषम्&rdquo; इति ।</p>
<p><em>तथा ।</em></p>
<blockquote>
<p><strong>कलविङ्कं सकाकोलं कुररं रज्जुदालकम् ।</strong></p>
</blockquote>
<blockquote>
<p>जालपादान् खञ्जरीटान् अज्ञातांश् च मृगद्विजान् ॥ १।१७३ ॥**</p>
</blockquote>
<p>कलविङ्को ग्रामचटकः । तस्य वर्षास्व् अरण्यवासाशङ्कया पुनर्वचनम् इति केचित् । तत् पुनर् ग्रामचटकव्यपदेशाद् एवायुक्तम्, अतः स्वभावदौष्ट्यातिरेकार्थम् । ततश् च स्त्रीशूद्रयोर् अप्य् अभक्ष्यत्वसिद्धिः । ग्रामवासिमात्रोपलक्षणं चैतत् । तथा च समाचारः । अस्मिन् प्रकरणे ऽन्यान्य् अपि पुनर्वचनान्य् एवम् एव व्याख्येयानि । काकोलः श्येनः । कुररः शब्दानुकारी करञ्जकः । रज्जुदालो ऽरण्यकपोतः । खञ्जरीटाख्यो दीर्घपुच्छः पूर्वदेशप्रसिद्धः । श्लेष्मातक इत्य् अन्ये । मांसतुल्यदोषार्थं चैतद् वचनम् । जालपादा हंसादयः । पुनर्वचनं तूक्तार्थम् । <span style="text-decoration:underline;">ननु</span> एवं चक्रवाकादिवचनम् अयुक्तम् । सर्वजालोपलक्षणत्वं कलविङ्कवन् मा भूद् इत्य् <span style="text-decoration:underline;">एवमर्थम्</span> । अत एव चाट्या(?)दयः स्त्रीशूद्रयोर् अप्रतिषिद्धाः । खञ्जरीटान् इति बहुवचनं स्त्रीशूद्रयोर् अप्य् अभ्यक्षत्वार्थम् । हंशान् इति तु सिद्धे ऽपि दौष्ट्ये ऽन्यत्रापि बहुवचनस्यायम् एवार्थो यथा स्याद् इत्य् उक्तम् । अज्ञातवचनं दृष्टान्तार्थम् । यथैव मांसाशनाभियुक्तैर् भैक्ष्यत्वेनाज्ञाताः पशवः पक्षिणश् च मरणादिभयान् न भक्ष्यन्ते, तथा शास्त्रोक्तस्वभावदुष्टा अपीत्य् अभिप्रायः ॥ १७३ ॥</p>
<p><em>तथा ।</em></p>
<blockquote>
<p><strong>चाषांश् च रक्तपादांश् च सौनं वल्लूरम् एव च ।</strong></p>
</blockquote>
<blockquote>
<p>मत्स्यांश् चाकामतो जग्ध्वा सोपवासस् त्र्यहं भवेत् ॥ १।१७४ ॥**</p>
</blockquote>
<p>बहुवचनं तूक्तार्थम् । सौनं सूनारूढदुष्टम् । वल्लूरं प्रसिद्धम् । शुक्तमांसम् इति केचित् । एतान् मत्स्यांश् च वक्ष्यमाणातिरेकेणाकामतो भक्षयित्वा सहोपवासेन त्र्यहं स्यात् । चतुरहम् एवेत्य् अर्थः । सह वा तेन त्रिरात्रम् ॥ १७४ ॥</p>
<p><em>तथा कामत एव ।</em></p>
<blockquote>
<p><strong>पलण्डुं विड्वराहं तु छत्राकं ग्रामकुक्कुटम् ।</strong></p>
</blockquote>
<blockquote>
<p>लशुनं गृञ्जनं चैव जग्ध्वा चान्द्रायणं चरेत् ॥ १।१७५ ॥**</p>
</blockquote>
<p>गृञ्जनं पलण्डुसदृशम् उदीच्यदेशप्रसिद्धम् । लशुनगृञ्जनपलण्डूनां प्रायश्चित्तविधानात् प्रतिषेधकल्पना । विड्वराहादीनां तु प्रायश्चित्तार्थम् वचनम् । विड्वराहो ग्रामसूकरः । छत्राकं सर्पच्छत्रकम् । चशब्दो विड्वराहतुल्यग्रामवासिपशुप्रतिशेधार्थः । तथा चाम्नायः: &ldquo;त्रयो हत्वा पशवो ऽमेध्या विड्वराह एलकश् च&rdquo; इति । पाठसिद्धे त्रय इत्य् अमेध्यत्वप्रकारार्थम्: एवंजातीयका एवामेध्या न त्व् अजादय इति । तुशब्दः सर्वथा सर्ववर्णाणां चेत्य् द्य्तोतनार्थः । अप्रकरणे प्रायश्चित्ताभिधानं सर्वत्रानन्तरानुष्ठानार्थम् । यतिचान्द्रायणम् चैतत् ।</p>
<blockquote>
<p>अमत्यैतानि षड् जग्ध्वा कृच्छ्रं सान्तपनं चरेत् ।</p>
</blockquote>
<blockquote>
<p>यतिचान्द्रायणं वापि शेषेषूपवसेद् अहः ॥ इति । (म्ध् ५।२०)</p>
</blockquote>
<p>अयं त्व् अत्र संप्रदायः: अनग्निकाद्याश्रयदुष्टभोजने त्रिरात्रम् अकामात्, कामतस् तु प्राजापत्यम् । यथाह मनुः ।</p>
<blockquote>
<p>भुक्त्वातो ऽन्यतमस्यान्नम् अमत्या (तु) त्र्यहं क्षपेत् ।</p>
</blockquote>
<blockquote>
<p>मत्या भुक्त्वा चरेत् कृच्छ्रं रेतोविण्मूत्रम् एव च ॥ इति । (म्ध् ४।२२२)</p>
</blockquote>
<p>नैमित्तिकाभोज्ये ऽप्य् एतद् एव, प्रकरणाभेदात् । स्वभावदुष्टे त्व् अमत्येहोक्तं चतूरात्रम् । मत्या कृच्छ्र एव जपाद्युपबृंहितः । पलण्ड्वादीनां चामत्या यतिचान्द्रायणम् । मत्या तु पतितवचनाद् भक्षणसामान्याच् च सुरापानप्रायश्चित्तम् । तत्र &ldquo;सुरायाश् चाज्ञाने&rdquo; (वध् २०।१९) इत्य् एतद् वसिष्ठोक्तं कृच्छ्रातिकृच्छ्रं पुनः संस्कारश् चेति, न तु कामकृतसुरापानप्रायश्चित्तं, पतितत्वोपचारात् । एवम् आहिताग्नेर् द्विजन्मनः । इतरस्य तु &ldquo;शेषेषूपवसेद् अहः&rdquo; (म्ध् ५।२०) इत्य् अकामाद् उपवासः । कामतस् त्रिरात्रं, &ldquo;त्रिरात्रम् इतरेषाम्&rdquo; इति शङ्खवचनात् । पलण्ड्वादाव् अमत्या सान्तपनं, मत्या त्व् अतिकृच्छ्र एव, &ldquo;पलण्ड्वादिभोजनेष्व् अतिकृच्छ्रः&rdquo; इति वसिष्ठवचनात् (वध् १४।३३) । यद्य् अपि काकाद्यवलीढभोजने ऽतिकृच्छ्र उक्तः, तथाप्य् एवम् एव, स्मृत्यन्तरैकवाक्यत्वात् । प्रायश्चित्तप्रकरणे तु विषयकल्पनान्यायं वक्ष्यामः ॥ १७५ ॥</p>
<p><em>किं सर्वान्य् अभक्ष्यान्य् एव मांसानि । नेत्य् उच्यते ।</em></p>
<blockquote>
<p><strong>भक्ष्याः पञ्चनखाः सेधागोधाकच्छपशल्यकाः ।</strong></p>
</blockquote>
<blockquote>
<p>शशश् च मत्स्येष्व् अपि हि सिंहतुण्डकरोहिताः ॥ १।१७६ ॥**</p>
</blockquote>
<p>भक्षणार्हा भक्ष्याः । पञ्चनखाः सेधादयः शशान्ताः । चशब्दः खड्गाद्यर्थः । यत् तु वासिष्ठं: &ldquo;खड्गे तु विवदन्त्य् अग्राम्यसूकरे च&rdquo; (वध् १४।४७) इति, विविधं श्राद्धादौ प्रशंसार्थं वदन्तीत्य् अस्यार्थः । तथा च &ldquo;आनन्त्यं खड्गमांसेन&rdquo; इत्य् आत्रेयः । पञ्चनखग्रहणं हस्त्यादिपरिसंख्यार्थम् । मत्स्येष्व् अपि सिंहतुण्डादयो भक्ष्याः, न सर्पशीर्षादयः । सिंहो दीर्घमुखो दीर्घः । तुण्डः स्थूलः स्थूलमुखः । रोहितो लोहितवर्णः । हिशब्दो हेत्वर्थः । यस्मान् मत्स्यादिमांसैर् मासवृद्ध्या पितृतृप्तिर् अभिधास्यते, तस्मान् मत्स्या भक्ष्या इति । हेत्वभिधानप्रयोजनं तु श्राद्ध एव भक्ष्यत्वज्ञापनार्थम् । तथा च मनुः: &ldquo;पाठीनरोहिताव् आद्यौ&rdquo; इति (म्ध् ५।१६) । अपिशब्दस् तु मत्स्यसंबद्धं पञ्चनखेष्व् अपि प्रायश्चित्तं यथा स्यात्: &ldquo;सोपवासं त्र्यहं भवेत्&rdquo; (य्ध् १।१७४) इति, श्राद्धे सेधादिप्राप्त्यर्थं च ॥ १७६ ॥</p>
<blockquote>
<p><strong>तथा पाठीनराजीवौ सशल्काश् च द्विजातिभिः ।</strong></p>
</blockquote>
<blockquote>
<p>अतः शृणुध्वं मांसस्य विधिं भक्षणवर्जने ॥ १।१७७ ॥**</p>
</blockquote>
<p>पाठीनादयः प्रसिद्धाः । तथाशब्दात् पाठीनराजीवाव् अपि श्राद्ध एव । सशल्कास् त्व् अविशेषेणैव । तुशब्दार्थश् चशब्दः । द्विजातिवचनाच् चोक्तं वक्ष्यमाणं च द्विजात्यर्थम् एव, द्विजातिभिर् अप्य् एतत् कर्तवं किम् उतान्यैर् इति । यस्माच् च सेधादिमांसं न स्वभावदुष्टं श्राद्धौपयिकम् वा, तस्माच् &ldquo;छृणुध्वं मांसस्य विधिं भक्षणवर्जने&rdquo; । भक्षणे वर्जनं भक्षणवर्जनम् । निर्दोषं भक्षणम् इत्य् अर्थः । भक्षणस्य वा प्राप्तस्य वर्जनम् । विधिशब्दः प्रकारार्थः । मांसवर्जने संभोधनं त्व् आदरार्थम् ॥ १७७ ॥</p>
<p><em>कः पुनर् असौ विधिर् इत्य् अत आह ।</em></p>
<blockquote>
<p><strong>प्राणात्यये तथा श्राद्धे प्रोक्षितं द्विजकाम्यया ।</strong></p>
</blockquote>
<blockquote>
<p>देवान् पितॄंस् तथाभ्यर्च्य खादन् मांसं न दोषभाक् ॥ १।१७८ ॥**</p>
</blockquote>
<p><em>यस् त्व् अतो ऽन्यथा ।</em></p>
<blockquote>
<p><strong>वसेत् स नरके घोरे दिनानि पशुरोमभिः ।</strong></p>
</blockquote>
<blockquote>
<p>संमितानि दुराचारो यो हन्त्य् अविधिना पशून् ॥ १।१७९ ॥**</p>
</blockquote>
<p>पूर्वश्लोके तथाशब्दद्वयात् प्रकारद्वयम् । प्राणात्यये तथा श्राद्धे प्रोक्षितम् इत्य् एकः प्रकारः । द्विजकाम्यया देवान् पितॄंस् तथाभ्यर्च्येत्य् अपरः । तत्र यथैव प्राणात्यये क्रतौ च मरणप्रत्यवायभीत्या निगोयतो भक्ष्यं, तथा श्राद्धे नियुक्तेनापीत्य् अर्थः । तथा चाह मनुः: &ldquo;नियुक्तस् तु यथान्यायम्&rdquo; इति (म्ध् ५।३५) । यथान्यायवचनात् तु प्रीतिव्यावृत्तिः । प्राणात्ययोपादानं च दृष्टान्तार्थत्वे ऽप्य् असिद्धस्यादृष्टान्तत्वाच् छास्त्रतश् चासिद्धत्वाद् विधीयत एव । प्रोक्षितम् अपि व्यामोहापनुत्तये प्राणात्यये चाभक्षयता पशून् आत्माविधिनैव हतः स्यात्, प्रोक्षिताभक्षणे क्रतुवैगुण्यात् । तस्मात् प्राणात्ययादेर् अन्यत्र च लोभादिना यो हन्त्य् अविधिना पशून्, वसेत् स नरके घोर इति योज्यम् । वधश् चाष्टविधः । यथाह मनुः: &ldquo;अनुमन्ता विशसिता&rdquo; इत्यादि (म्ध् ५।५१) । <span style="text-decoration:underline;">ननु</span> अयं प्रोक्षितशब्दः प्रकृष्टसेचनम् आह । तत् कुतो विशिष्टार्थावगतिः । <span style="text-decoration:underline;">सत्यम्</span> । अयम् एव त्व् असौ प्रकर्षः । यद्विधानलक्षणत्वं क्रताव् एव च तत् । द्वयं चान्यत्र कार्यं: प्रोक्षणं च कुर्यात्, प्रोक्षितं च भक्षयेद् इति । क्रतौ तु तस्य सिद्धत्वात् परार्थोपादानम् अविरुद्धम् । तथा चाम्नायः: &ldquo;जीर्यन्ति ह वै जुह्वतो यजमानस्याग्नयः&rdquo; इत्य् उपक्रम्य &ldquo;अथैतेषां नातो ऽन्या मांसाशा विद्यते यस्य चैते भवन्ति&rdquo; (श्ब् ११।७।१।१–२) इति क्रताव् एव मांसप्राप्तिम् अन्यत्र चाप्राप्तिं दर्शयन् प्रोक्षितशब्दस्य क्रत्वर्थताम् एव द्योतयति । यस् त्व् अपरः प्रकारो द्विजकाम्ययेत्यादिः, तेनाश्नन् न दोषभाक् ॥ १७९ ॥</p>
<p><em>यदि तु वर्जयेत् तदा ।</em></p>
<blockquote>
<p><strong>सर्वान् कामान् अवाप्नोति हयमेधफलं तथा ।</strong></p>
</blockquote>
<blockquote>
<p>गृहे ऽपि निवसन् विप्रो मुनिर् मांसस्य वर्जनात् ॥ १।१८० ॥**</p>
</blockquote>
<p>द्विजैः काम्यमानत्वाद् द्विजकाम्या अतिथिपूजा । तयोपनीतं महोक्षादि भक्षयतो न दोषः । तथा देवपित्रर्चनं श्राद्धकर्म । तत् कृत्वा शिष्टं मांसम् अश्नतः । यदि त्व् एतद् अपि वर्जयेत्, ततः सर्वान् कामान् अवाप्नोति हयमेधफलं तथा इत्यादि योज्यम् । विचित्रां चैव मांसाशनक्रियाम् आलोच्याह मनुः: &ldquo;न मांसभक्षणे दोषः&rdquo; इति (म्ध् ५।५६) ॥ १८० ॥</p>
<p><strong>इति भक्षाभक्ष्यप्रकरणम्</strong></p>
<blockquote>
<p>**</p>
</blockquote>
<p><strong>अथ द्रव्यशुद्धिप्रकरणम्</strong></p>
<p><em><span style="text-decoration:underline;">ननु</span> एवं मांसभक्षणविधानम् अयुक्तम्, निमित्तदौष्ट्यस्यासमाधेयत्वात् । श्वचण्डालादिभिर् हि मांसम् उत्पाद्यते यतः । <span style="text-decoration:underline;">सत्यं</span> श्वचण्डालाद्युत्पाद्यं, तथाप्य् अदुष्टम् एवेत्य् एतत् प्रतिपिपादयिषयैव प्रसङ्गात् द्रव्यान्तराणाम् अपि निमित्तान्तरतो ऽमेध्यानां मेध्यत्वविधानायाह । यद् वा सर्वद्रव्याणां शौचम् अस्ति, न तु स्वभावदुष्टानां विड्वराहादीनाम् इति द्रव्यशुद्ध्यारम्भः । विड्वराहाद्यशुचिसंपृक्तं वा द्रव्यं कथं शुध्येद् इत्य् आकाङ्क्षित आह ।</em></p>
<blockquote>
<p><strong>सौवर्णराजताब्जानाम् ऊर्ध्वपात्रग्रहाश्मनाम्</strong></p>
</blockquote>
<blockquote>
<p>शकरज्जुमूलफलवासोविदलचर्मणाम् ॥ १।१८१ ॥**</p>
</blockquote>
<blockquote>
<p>पात्राणां चमसानां च वारिणा शुद्धिर् इष्यते ।**</p>
</blockquote>
<p>शुद्धिर् इष्यत इत्य् एतद् एवास्मिन् प्रकरणे क्रियापदं यथयथं योज्यम् । सौवर्णानां च निर्लेपानाम् अशुचिस्पर्शनमात्रे ऽशुद्धिः । यथाह मनुः ।</p>
<blockquote>
<p>निर्लेपं काञ्चनं भाण्डम् अद्भिर् एव विशुध्यति ।</p>
</blockquote>
<blockquote>
<p>अब्जम् अश्ममयं चैव राजतं चानुपस्कृतम् ॥ इति । (म्ध् ५।११२)</p>
</blockquote>
<p>राजतं रौप्यम् । अब्जं शङ्खशुक्त्यादि । ऊर्धपात्राणि षोडशिपात्रादीनि । ग्रहा ऐन्द्रवायवादिपात्राणि । ग्रहत्वाद् एवोर्ध्वपात्रे सिद्धे भेदाभिधानं कृत्स्नपात्रार्थम् । ततश् च द्रोणकलशाद्य् अप्य् उक्तं भवति । अश्म दृषदादि । शाकादीनि स्पष्टानि । विदलो वेण्वादि । सर्वत्र चास्मिन् प्रकरणे प्रकृतिविकृत्योर् अन्यतरग्रहणे ऽप्य् उभयलाभः । तथा च वसिष्ठो दारवाणां तक्षणम् उक्त्वा प्रकृत्यातिदिशति: &ldquo;दारुवद् अस्थ्नाम्&rdquo; इति (वध् ३।५२) । आचार्यो ऽपि राजतानाम् अश्मनाम् इति पात्रविशेषणत्वेनोपदिशन्न् एतद् एव स्पष्टयति ॥ १८१–२ब् ॥</p>
<p><em>एवम् एषां सोमेष्टिलौकिकानां पात्राणां स्वल्पोपघाते निर्लेपानां वारिणा शुद्धिर् इष्यते । सलेपानां तु ।</em></p>
<blockquote>
<p><strong>चरुस्रुक्स्रुवसस्नेहपात्राण्य् उष्णेन वारिणा ॥ १।१८२ ॥</strong></p>
</blockquote>
<p>पुनर् वारिग्रहणं तस्यैवौष्ण्यगुणत्वज्ञापनार्थम् । ततश् च यस्य यच् छुद्दिसाधनं, तद् एव गुणविकृतं दोषविकृतस्येत्य् एतत् सिद्धम् । तथा च यत् शङ्खेनोक्तम्, &ldquo;चेलानाम् उत्स्वेदनं तन्मात्र्च्छेदो वा&rdquo; इत्य् एतद् अपि सिद्धं भवति । पदार्थानिरुक्तं च स्पष्टम् अन्यत् ॥ १८२ ॥</p>
<p><em>स्पर्शनमात्रोपघाते निर्लेपानाम् एव ।</em></p>
<blockquote>
<p><strong>स्फ्यशूर्पाजिनधान्यानां मुसलोलूखलानसाम् ।</strong></p>
</blockquote>
<blockquote>
<p>प्रोक्षणं संहतानां च बहूनां चैव वाससाम् ॥ १।१८३ ॥**</p>
</blockquote>
<p>स्फ्यादीनि यज्ञसाधनानि यथा कर्मणि प्रोक्षणमात्रान् नैमित्तिकम् उपघातं निघ्नन्ति, एवम् एवंरूपाणि पुरुषार्थान्य् अपि संहतानि शय्यादीनि, असंहतानि च पुरुषवाह्यानि वासांसि । चशब्दो धानाद्यर्थः । तथा चाम्नायः: &ldquo;यद् यद् एवैषां मन्त्राशुद्धश् तक्षा वामेध्यः कश्चित् पराहन्ति, तद् तद् एवैषाम् एव तद् अद्भिर् मेध्यं करोति&rdquo; इति निमित्तान्तराद् अमेध्यत्वप्रसक्तौ मेध्यता प्रोक्षणेन दर्शयति ॥ १८३ ॥</p>
<p><em>अल्पोपघात उक्तम् । महति पुनः ।</em></p>
<blockquote>
<p><strong>तक्षणम् दारुशृङ्गास्थ्नां गोवालैः फलसंभुवाम् ।</strong></p>
</blockquote>
<blockquote>
<p>मार्जनं यज्ञपात्राणां पाणिना यज्ञकर्मणि ॥ १।१८४ ॥**</p>
</blockquote>
<p>चर्वादीनां दारवादीनां चैवं शौचम् । केचिद् दीर्णवृक्षाणां दारुत्वसामान्यात् सर्जरसादीन्य् अपि दारवाणीच्छन्ति । तत् पुनर् विचार्यम् । संपूर्वाद् भवतेः क्विबन्तात् षष्ठीबहुवचन आम्युवङादेशे च कृते संभुवाम् इति रूपम् । तानि पुनर् अलाबुपात्रादीनि । तेषां गोवालैर् अवघर्षणम् । सलेपानां मार्जनम् । यज्ञपात्राणां कृतशौचानाम् एव । पाणिना यज्ञकर्मणीत्य् अन्यार्थम् एतद्: उदकवद् ब्राह्मणपाणेर् अपि शुद्धिकारणत्वं यथा स्याद् इति । ततश् च कमण्डल्वादेस् तन्मार्जनाच् छुद्धिः । भोजनकाले च मेध्यानाम् अपि पात्राणां परिमार्जनम् । तथा चाम्नायः: &ldquo;तस्माद् यदा मनुष्याणां परिवेषणम् उपकॢप्तं भवति । अथ पात्राणि निर्णेनिजति&rdquo; इति । अथशब्देन शुद्धानाम् एवेति द्योतयति ॥ १८४ ॥</p>
<p><em>उपघातातिरेक एवम् ।</em></p>
<blockquote>
<p><strong>सोषैर् उदकगोमूत्रैः शुध्यत्य् आविकसौत्रिकम् ।</strong></p>
</blockquote>
<blockquote>
<p>सश्रीफलैर् अंशुपट्टं सारिष्टैः कुतपं तथा ॥ १।१८५ ॥**</p>
</blockquote>
<p>आविकं सौत्रिकम् ऊर्णामयं, कार्पासं च । सूत्रशब्दस्य साधारण्यात् कौशेयादिसंग्रहः । यत् तु &ldquo;आदित्येनोर्णामयानाम्&rdquo; इति (च्ड़्। ब्ध् १।८।४०), तत् प्रायोगिकोपघातविषयम् । यत् तु भारद्वाजम्: &ldquo;न शौचं शयनासनकटप्रस्तरयानप्रस्तरगण्डोपधानकशिपुकम्भल-कुगृहधान्यमनिफलकशिलासहस्ररोम्णाम् अनिखातानां च काष्ठानां तृणपलालदाम्नां कुमाराणाम् अन्यत्र प्रोक्षणाद् अन्त्यस्पर्शने स्नानं कुमाराणाम् एके&rdquo; इति, तत् स्पर्शविषयम्, अन्त्यस्पर्शनवचनात् । मूत्रादिसंसर्गे तु दोषापेक्षया सोषैर् उदकगोमूत्रैर् यथार्हं शौचकल्पना । तैर् एवोदकगोमूत्रैः सबिल्वकल्कैर् अंशुपट्टानाम् । अंशुपट्टो नेत्रपट्टः । कुतपः कम्बविशेषः । स्पष्टम् अन्यत् ॥ १८५ ॥</p>
<p><em>उदकगोमूत्रैर् एव ।</em></p>
<blockquote>
<p>सगौरसर्षपैः क्षौमं पुनःपाकान् महीमयम् ।**</p>
</blockquote>
<p>उदकगोमूत्राधिकारे मार्त्तिकस्योप्देशात् तद् अपि तस्याल्पोपघाते शुद्धिसाधनं द्रष्टव्यम् । पुनःशब्दाच् च पक्वस्यैतत् । आमं तु पाक्यं पाकात्, अपाक्यं तु भूशुद्ध्यैव । दोषातिशये च त्यागः । यथाह वसिष्ठः ।</p>
<blockquote>
<p>मद्यमूत्रपुरीषैश् च श्लेष्मपूयाश्रुशोणितैः ।</p>
</blockquote>
<blockquote>
<p>संस्पृष्टं नैव शुध्येत पुनःपाकेन् मृन्मयम् ॥ इति । (वध् ३।५९)</p>
</blockquote>
<p>संशब्दाच् च मद्यादिक्लिन्नं त्याज्यम्, न विप्रुण्मात्रस्पर्शनात् । पुनःपाकेन चाशुद्धिवचनाद् आद्यपाकाच् शुद्यत्य् एव ॥</p>
<p><em>सर्वदैवोपहतप्रायत्वे ऽपि ।</em></p>
<blockquote>
<p><strong>कारुहस्तः शुचिः पण्यं भैक्षं योषिन्मुखं तथा ॥ १।१८६ ॥</strong></p>
</blockquote>
<p>कारुः कुम्भकारादिः । भैक्षं ब्रह्मचार्यादिगतम् । योषिन्मुखम् असवर्णाया अपि । गुणार्थश् च योषिच्छब्दः । यथाह शङ्खः: &ldquo;कारुहस्तः शुचिस् तथाकराः । तद्द्रव्याणि प्रोक्षिताभ्युक्षितानि शुचीनि । आकरजानाम् अभ्यवहरणीयानां घृतेनाभिघारितानां पुनःपचनम् । एवं स्नेहानां स्नेहवद् द्रवाणाम्&rdquo; इति । प्रोक्षणं प्रक्षालनम् । अभ्युक्षणम् उपरिसेचनमात्रम् । पुनः शुचिग्रहणम् आकरजत्वान् नात्र दुष्टत्वम् इति ज्ञापनार्थम् । पुनर् आकरजवचनं यानि प्रायेणाकरजान्य् एव किलाटादीनि, तन्य् एव, न त्व् अपूपव्यञ्जनादीनीत्य् एवम् अर्थम् । अभिघारितानां पक्वानां पुनःपाकः । अभिघारणम् एवेतरेषाम् । स्नेहानां तु पाकमात्रम् । स्नेहवद् द्रवाणां पाकयोग्यानां मध्वादीनाम् इत्यादि योज्यम् ॥ १८६ ॥</p>
<p><em>यथास्थानं तु दोषविशेषात् ।</em></p>
<blockquote>
<p>भूशुद्धिर् मार्जनाद् दाहात् कालाद् गोक्रमणात् तथा ।**</p>
</blockquote>
<blockquote>
<p>सेकाद् उल्लेखनाल् लेपाद् गृहं मार्जनलेपनात् ॥ १।१८७ ॥**</p>
</blockquote>
<p>तथाशब्दान् मृदन्तरावपनाच् च । &ldquo;आवपनं च भूमेः&rdquo; इति गौतमः (ग्ध् १।३२) । मार्जनं शोधनं, बहूद्धरणम् इति यावत् । कालाद् वर्षादिभिः, रजस्वलादिपरिगृहीताव् आ तच्छुधिकालात् । अपरिग्रहे त्व् आह भृगुः ।</p>
<blockquote>
<p>उपलिप्तं तु यत् सार्धं परिक्रान्तम् उदक्यया ।</p>
</blockquote>
<blockquote>
<p>शुद्धं तच् छुध्यते यद् वा सुवर्णसलिलोक्षितम् ॥ इति \</p>
</blockquote>
<p>सेकः प्रोक्षणम् । तथा चाह यमः ।</p>
<blockquote>
<p>गोकर्णमात्रम् अब्बिन्दुः पुनति पततः क्षितौ ।</p>
</blockquote>
<blockquote>
<p>समूढम् अस्मूड्ःअं वा यत्र लेपो न दृश्यते ॥ इति ।</p>
</blockquote>
<p>गृहं मार्जनलेपनाद् अन्वहम् । कुड्यवचनो वा गृहशब्दः, अन्यत्र भूशुद्ध्यैवोक्तत्वात् ॥ १८७ ॥</p>
<p><em>अनभ्यवहार्य उक्तम् । अभ्यवहार्ये तु ।</em></p>
<blockquote>
<p><strong>गोघ्राते ऽन्ने तथा केशमक्षिकाकीटदूषिते ।</strong></p>
</blockquote>
<blockquote>
<p>सलिलं भस्म मृद् वापि प्रक्षेप्तव्यं विशुद्धये ॥ १।१८८ ॥**</p>
</blockquote>
<p><em>अन्नाधिकारात् तदुच्छिष्टलेपोपहतानाम् ।</em></p>
<blockquote>
<p><strong>त्रपुसीसकताम्राणां क्षाराम्लोदकवारिभिः ।</strong></p>
</blockquote>
<blockquote>
<p>भस्मना कांस्यलोहानां शुद्धिः प्लावो द्रवस्य तु ॥ १।१८९ ॥**</p>
</blockquote>
<p>तुशब्दाद् अन्यत्राप्य् अल्पोपघाते द्रव्यस्यायं शौचविधिः ॥ १८९ ॥</p>
<p><em>मूत्रपुरीषादिभिस् तु ।</em></p>
<blockquote>
<p><strong>अमेध्याक्तस्य मृत्तोयैः शुद्धिर् गन्धापकर्षणम् ।</strong></p>
</blockquote>
<blockquote>
<p>वाक्शस्तम् अम्बुनिर्णिक्तम् अज्ञातं च सदा शुचि ॥ १।१९० ॥**</p>
</blockquote>
<p>सर्वद्रव्याणाम् अयं शौचकल्पः । गन्धवचनान् निर्गन्धश्लेष्माद्युपघाते ऽद्भिर् एव लेपापकर्षणम् इति केचित् । तत् पुनर् वाच्यम् । यथाह मनुः ।</p>
<blockquote>
<p>यावन् नापैत्य् अमेध्याक्ताद् गन्धो लेपश् च तत्कृतः ।</p>
</blockquote>
<blockquote>
<p>तावन् मृद् वारि चादेयं सर्वासु द्रव्यशुद्धिषु ॥ इति । (म्ध् ५।१२६)</p>
</blockquote>
<p>यत् पुनः शङ्खेनोक्तम्: &ldquo;तैजसानां कुणपरेतोमूत्रपुरीषोपहतानाम् आवर्तनम् उल्लेखनं भस्मना वा त्रिःसप्तकृत्वः परिमार्जनम्&rdquo; इति, तद् गन्धाद्यपकर्षणाशक्तौ द्रष्टव्यम् । भस्मनाप्य् अपकृष्टगन्धानाम् एवाविरोधात्, परिमार्जनं शुष्कामेध्योपघात एव । इयं तु सर्वसाधारणद्रव्यशुद्धिविषयकल्पना: यद् विशिष्टप्रमाणेन दुष्टम् इत्य् अज्ञातं, यच् च हृद्विलेखे सति शोभनम् एवैतद् इति वाक्शस्तम् उदकेन वा प्रक्षालितं प्रोक्षितं वा, तत् सदा निर्विचिकित्सं शुद्धम् एवेत्य् अवसेयम् ॥ १९० ॥</p>
<p><em>एवम् आपः शुद्धिकारणत्वेनोक्ताः । तासां पुनर् इयं शुद्धिः ।</em></p>
<blockquote>
<p>**</p>
</blockquote>
<blockquote>
<p>शुचि गोतृप्तिकृत् तोयं प्रकृतिस्थं महीगतम् ।**</p>
</blockquote>
<blockquote>
<p>तथा मांसं श्वचण्डालक्रव्यादादिनिपातितम् ॥ १।१९१ ॥**</p>
</blockquote>
<p>अवगाहनादिक्षमं गोतृप्तिकृत् केचिद् इच्छन्ति । तत् त्व् अयुक्तम्, &ldquo;प्रदराद् अपि या गोस् तर्पणाः श्युः&rdquo; इति वसिष्ठवचनात् (वध् ३।३५) । प्रकृतिस्थं गन्धवर्णरसागमाद्यदुष्टम् । सर्वथा भूमिगतत्वे ऽपि मेध्यम् । तथा चाम्नायः: &ldquo;वाग् वै देवेभ्यो ऽपाक्रामत् । सा आपः प्राविशत् । ते देवा अद्भ्यो वाचम् ऐच्छन् । तान् आपो ऽब्रुवन्: ऽयद् अस्माकं प्रजाभ्यो यद् अन्यजेभ्यो ऽशुभं तत् पावयध्वं, ततो वाचं दास्यामऽ इति । तथेति देवाः प्राहुः&rdquo; इत्य् उपक्रम्य, &ldquo;यो ह्य् आदित्यः स ब्रह्मयज्ञः सर्वा देवताः सविता अन्वहं ब्रह्मयज्ञपूताभी रश्मिभिः पावयेत् । तस्माद् एवाहनि शुद्धाः शुद्ध्यै कल्प्यन्ते । तस्माद् यद् यन् मीमांस्यं स्यात्, तत् तद् अद्भिः स्पृशेत्, शुच्य् एव भवति । रात्रौ वरुणं प्राविशत् । तस्मान् न रात्रौ गृह्णीयात् । धाम्नो धाम्न इति वाग्निं वोपरिष्टाद् गृह्णीयात्&rdquo; इति । न च कर्पूरादिविकारे ऽपि दोषः, &ldquo;गन्धादिदुष्टाभिः&rdquo; (च्ड़्। वध् ३।३६) इति दुष्टत्ववचनात् । तथाशब्दान् मांसम् अपि प्रकृतिस्थम् एव मेध्यम् । अतश् च चण्डालाद्युपघाते निपातितस्य दोष एवेत्य् अवसेयम् ॥ १९१ ॥</p>
<p><em>यथा चोपघाताशङ्कायाम् अप्य् उदकं मेध्यं, तथैतान्य् अपि ।</em></p>
<blockquote>
<p>रश्मिर् अग्नी रजश् छाया गौर् अश्वो वसुधानिलः ।**</p>
</blockquote>
<blockquote>
<p>विप्रुषो मक्षिकाः स्पर्शे वत्सः प्रस्नावने शुचिः ॥ १।१९२ ॥**</p>
</blockquote>
<p>आदित्यरश्मयो ऽग्निर् वातोद्भूतं रजश् चण्डालादिशरीरच्छाया गावो ऽश्वा भूमिर् वायुस् तदीरिताश् चास्प्ष्टाः सर्वतो विप्रुषो मक्षिकाश् चाशुचिसेविन्यः स्पर्शे मेध्याः । प्रस्नावने च मातुर् वत्समुखं मेध्यम् । वत्सग्रहणं च सर्वप्रस्नावकोपलक्षणार्थं, न्यायसाम्यात् । सर्वथा शास्त्रम् अमीमांस्यं यतः ॥ १९२ ॥</p>
<p><em><span style="text-decoration:underline;">ननु</span> गवाश्वयोर् मेध्यत्ववचान् महिष्यादाव् अशुद्धत्वप्रसङ्गः । <span style="text-decoration:underline;">मैवम्</span> । गुणार्थम् एतद् न परिसङ्ख्यार्थम् । को गुण इति, उच्यते ।</em></p>
<blockquote>
<p><strong>अजाश्वं मुखतो मेध्यं न गौर् न नखजा मलाः ।</strong></p>
</blockquote>
<blockquote>
<p>पन्थानश् च विशुध्यन्ति सोमसूर्यांशुमारुतैः ॥ १।१९३ ॥**</p>
</blockquote>
<p>चशब्दाद् अन्यद् अप्य् एवंरूपं सोमादिस्पर्शनाच् छुध्यत्य् एव । तथा च मन्त्रवर्णः: &ldquo;अग्निः पवित्रं स मा पुनातु वायुः सोमः सूर्य इन्द्रः&rdquo; इति (आप्श्र् १२।२०।६) । अतश् च यस्यैवान्यच् छौचं नोक्तं, तस्यैवैतद् इति शास्त्रसंक्षेपः ॥ १९३ ॥</p>
<p><em>अमेध्यत्वशङ्कायाम् अपि हि ।</em></p>
<blockquote>
<p>मुखजा विप्रुषो मेध्याः पराचमनबिन्दवः ।**</p>
</blockquote>
<blockquote>
<p>श्मश्रु चास्यगतं दन्तसक्तं त्यक्त्वा ततः शुचिः ॥ १।१९४ ॥**</p>
</blockquote>
<p>विप्रुषां पुनर्वचनं साक्षात्कारेण दौष्ट्यावगताव् अन्यत्रामेध्या एवेति ज्ञापनार्थम् । गौतमीयं च &ldquo;न चेद् अङ्गे निपतन्ति&rdquo; (ग्ध् १।४१) इति परकीयविषयम् । इदं चात्मीयार्थम् इति भेदः । स्पष्टोपलब्धौ त्व् आत्मीयेष्व् अपि दोष एव । पराचमबिन्दवश् च मेध्याः । तथाह वसिष्ठ ।</p>
<blockquote>
<p>परान् अथाचाययतः पादौ या विप्रुषो गताः ।</p>
</blockquote>
<blockquote>
<p>भूमिस्थैस् तु समा ज्ञेयाः । इति । (वध् ३।४२)</p>
</blockquote>
<p>एतस्माद् एव चान्यावर्जितेनाप्य् आचमनसिद्धिः । तथा च आपस्तम्बः: &ldquo;यं वा प्रयतस् त्व् आचामयति&rdquo; इति (आप्ध् १।१५।३) । श्मश्रु चास्यगतं मेध्यम् । चशब्दात् श्मश्रुगतश् च लेपः, &ldquo;न श्मश्रुगतो लेपः&rdquo; इति वसिष्ठवचनात् (वध् ३।४०) । श्मश्रुगतत्वश्रुतेश् चापकर्षणाशक्ताव् एव । दन्तश्लिष्टं त्यक्त्वा ततः शुचिः निगिरंश् च । यस्याचमनकाले प्रयत्नतो ऽनुपलम्भः, ततः पश्चान् निगीर्य त्यक्त्वा वा तेनैवाचमनेन शुद्ध इत्य् अवसेयम् । अत्रैव प्रदेशे केचिद् इमं शोकं पठन्ति ।</p>
<blockquote>
<p>रथ्याकर्दमतोयानि स्पृष्टान्य् अन्त्यश्ववायसैः</p>
</blockquote>
<blockquote>
<p>मारुतेनैव शुध्यन्ति पक्वेष्टकाचितानि च ॥ इति । (= य्ध् १।१९५ इन् च्र्। एद्।)</p>
</blockquote>
<p>तत् पुनः पूर्वेणैव गतत्वाद् अकिंचित् ॥ १९४ ॥</p>
<p><em>पूर्वस्माद् एवाचमनाच् छिद्दिर् उक्ता । न च तद् अन्यत्राचमनम् उपदिष्टम् इत्य् अधुनैवोपदेष्टुम् आह ।</em></p>
<blockquote>
<p><strong>स्नात्वा पीत्वा क्षुते सुप्ते भुक्त्वा रथ्याप्रसर्पणे ।</strong></p>
</blockquote>
<blockquote>
<p>आचान्तः पुनर् आचामेद् वासो विपरिधाय च ॥ १।१९५ ॥**</p>
</blockquote>
<p>आचान्त इत्य् उपदेशात् स्नानादिनिमित्तेष्व् अन्येषु चोच्छिष्टस्पर्शनादिषु स्मृत्यन्तरानुसाराद् अन्यद् आचमनविधायकं कल्पनीयम् । तद्वशाच् चाचान्तः स्नानादिषु पुनर् आचामेद् इत्य् एष श्लोकविषयः । अतश् चान्यत्र सकृदाचमनम् एव । रथ्याप्रसर्पण इति प्रशब्दाद् अनुपान्त्कस्यैवाचमनं, न सर्वत्र । वाससश् च विपरिवर्त एवाचमनं, न श्लथितसमाधाने । केचित् त्व् आद्यन्तयोर् आचमनम् इच्छन्ति । तत् पुनर् विचार्यम् । स्पष्टम् अन्यत् । अयं त्व् अत्र संप्रदायः: कात्यस्याचमनविधेर् विचित्रप्रकारत्वम्, आचमनस्य शौचाशुभक्षपणाद्यर्थत्वात् । तथा हि ।</p>
<blockquote>
<p>मूत्रद्युत्सर्जने शौचं यज्ञादौ कर्मसाधनम् ।</p>
</blockquote>
<blockquote>
<p>क्षुते नैमित्तिकं शुक्तभाषणे पापनाशनम् ॥</p>
</blockquote>
<blockquote>
<p>जाह्नव्यादौ च धर्माय प्रस्थानादौ च सिद्धये ।</p>
</blockquote>
<blockquote>
<p>क्रूरदृष्येक्षणे क्षुण्णलक्षणद्यपनुत्तये ॥</p>
</blockquote>
<blockquote>
<p>स्मृत्यन्तरात् समाचाराद् आम्नायाच् चैवमादिभिः ।</p>
</blockquote>
<blockquote>
<p>प्रकारैस् तद् विवेक्तव्यं सदा तत्त्वबुभुत्सुभिः ॥</p>
</blockquote>
<p>तत्र शौचार्थाचमनार्हस्पृष्टितत्स्पृष्टिनोर् अप्य् आचमनम् एव शौचम् । परस्य त्व् अदोषः । तथा च स्मरन्ति ।</p>
<blockquote>
<p>उच्छिष्टेन तु संस्पृष्ट एक एव स दुष्यति ।</p>
</blockquote>
<blockquote>
<p>तं स्पृष्ट्वान्यो न दुष्येत सर्वद्रव्येष्व् अयं विधिः ॥ इति ।</p>
</blockquote>
<p>अचेतनस्य तु द्रव्यस्य प्रोक्षणम् । यथाह शङ्खः: &ldquo;द्रव्यहस्त उच्छिष्टो निधायाचामेत् । अद्भिर् अभ्युक्ष्य द्रव्यं शुध्यति&rdquo; इति । श्रुतिश् चोक्तैव: &ldquo;यद् यन् मीमांस्यं स्यात् तत् तद् अद्भिः स्पृशेत्&rdquo; इति । उच्छिष्टाचेतनद्रव्यस्पृष्टिस्पर्शे त्व् अदोषः, &ldquo;सर्वद्रव्येष्व् अयं विधिः&rdquo; इति वचनात् । अपुरुषप्राणिनां तु निर्दोषतैव । एतेनैव स्नानवैचित्र्यं प्रपञ्चनीयम् । इयांस् तु विशेषः: शौचार्थत्वे ऽपि द्वैविध्यम्, मैथुन्युदक्यादिभेदात् । उदक्यादिस्पृष्टितत्स्पृष्टिनोर् अपि स्नानं द्रव्यस्य च प्रक्षालनम् । मैथुन्यादौ त्व् आचमनप्रोक्षणे । यच् च द्रव्यं मानुषं वा स्नानक्षालनक्षमं, तस्यैवैतत् । तद्विनाशिनस् त्व् आचमनप्रोक्षणे एवातुरपुस्तकादेः । यथाह बौधायनः ।</p>
<blockquote>
<p>देशं कालं तथात्मानं द्रव्यं द्रव्यप्रयोजनम् ।</p>
</blockquote>
<blockquote>
<p>उपपत्तिम् अवस्थां च ज्ञात्वा शौचं प्रकल्पयेत् ॥ इति ॥ (ब्ध् १।८।५३)</p>
</blockquote>
<p>अयं चात्र परमार्थः । अस्यैव स्मृत्यन्तरेषु प्रपञ्चनमात्रम् । यथाह मनुः: &ldquo;शौचं यथार्हं कार्यम्&rdquo; इति (म्ध् ५।११४) । तैजसविशेषशौचार्थत्वे ऽपि सर्वार्थम् एवैतत् । एवं चण्डालादिसंकरे सर्वद्रव्यप्रक्षालनप्राप्तौ विशेषः: तैजसानां भस्मना त्रिःसप्तकृत्वः परिमार्जनम् । सकृद्भुक्तानाम् उल्लेखनं, चिरभुक्तानाम् आवर्तनम् । एवं मूत्रलशुनशूद्रभोगादिष्व् अपि योज्यम् । मार्त्तिकानां तु चण्डाललशुनादिस्पर्शने पुनःपाकः । मूत्राद्युपघाते चण्डालादिभोगे च त्यागः । काकादिभिर् लयने पर्यग्निकरणम् । तत्पुरीषाद्युपघाते पुनःपाकः । एवं दारवाणां प्रक्षालनप्रोक्षणपरिघर्षणोल्लेखनतक्षणत्यागादि योज्यम् । तान्तवानां तु चण्डालादिसंकरे ऽल्पानां प्रक्षालनं, सकृद्भुक्तानां तुषादिभिर् यथार्हं मृद्भिर् अद्भिश् च । लशुनाद्युपहतानां मूत्रादिव्याप्तानां त्व् अपनयनाशक्तौ तन्मात्रछेदः । पैष्ट्यादिव्याप्तौ चण्डालादिचिरभुक्तानां च त्याग एव । वैवर्ण्ये तूत्स्वेदनम् । सर्वद्रव्याणां तु स्वं स्वं वर्णम् उत्पाद्य मृद्बिर् अद्भिश् च क्षालनम् । अब्जोपलास्थिदन्तमणिमयानां स्कृच्छूद्रादिभुक्तानां लशुनादिस्पर्शे वा परिमार्जितानाम् उदकगोमूत्राभ्यां क्षालनं, चिरभुक्तानां तु त्यागः । महार्हं तु अत्याज्यम् एव, &ldquo;अमेध्याद् अपि काञ्चनम्&rdquo; (म्ध् २।२३९) इत्य् उपन्यासात् । उक्तं च &ldquo;देशं कालम्&rdquo; (ब्ध् १।८।५३) इति, &ldquo;मृत्तोयैः शोध्यते शोध्यम्&rdquo; (म्ध् ५।१०८) इति च मानवम् । सर्वत्रानादिष्टशौचे लेपसदसद्भावापेक्षया यथार्हं कल्पनीयम् । बहूनां तु धान्यवाससां शयनादीनां च चण्डालादिसंकरे प्रोक्षणम् । यस्य च स्नानार्हस्पर्शने प्रोक्षणं, तस्य चोच्छिष्टस्पर्शने न किंचित् । चण्डालाद्याहृतानां तृणकाष्ठशुष्कगोमयमूलफलादीनां प्रोक्षणम् । अप्रोक्षितस्प्र्शने तु स्नानम् एव । आर्द्रगोमयादेस् तु शुष्कस्य सुवर्णोदकप्रोक्षितस्य वा शुद्धिः । मूत्राद्युपघाते तु धान्यानां तत्संस्पृष्टं त्यक्त्वा पर्यग्निकरणादिभिः शेषशुद्धिः । शुष्कपुरीषाद्यनियतसंसर्गे चापस्तम्बोक्तं व्रीहीणां प्रक्षाल्यावशोषणं तण्डुलानाम् तु त्यागः इति । रसानां तु पात्रदोषे पात्रान्तरोपनयनोत्पवने । लशुनादिसंसर्गे तूद्धृत्य प्लावनम् अभक्ष्यानुपपतनीयरससंसर्गाशङ्कायां पाक्यस्य क्वाथनम्, आप्लाव्यान्यस्मिन् सुवर्णादिप्रक्षेपः । तैलसर्प्षी उच्छिष्टसमन्वारब्धे उदके ऽवधायोपयोजयेद् इति । एतच् छ्वकाकाद्युप्घाते ऽपि द्रोषाढकावसेचनसमर्थानां विज्ञेयम् । कूपादीनाम् उद्धृतदोषाणां हिरण्यादिप्रक्षेपः । पुल्कसाद्युत्पादितलवणाणां मधुनश् च भूनिक्षेपणात् । तत्त्यागेनैव शुद्धिः सर्वद्रव्याणां च,</p>
<blockquote>
<p>अमेध्यतां गतं द्रव्यं यद् अमेध्यपरिग्रहात् ।</p>
</blockquote>
<blockquote>
<p>आत्यन्तिकप्रहाणेन तत् तस्माच् छिद्धिम् आप्नुयात् ॥</p>
</blockquote>
<p>इति स्मृत्यन्तरात् । सर्वस्य च द्रव्यस्यात्यल्पस्य त्याग् एव । पक्वान्नानां तूच्छिष्टस्पर्शे ऽल्पानाम् अपि प्रोक्षणं, &ldquo;प्रचरन्न् अभ्यवहार्येषु&rdquo; इति वसिष्ठवचनात् (वध् ३।४३) । शूद्रोच्छिष्टस्पर्शे ऽपि, उदक्यास्पृष्टस्याभक्ष्यत्वोपदेशात् । लशुनादिस्पर्शे तु स्वल्पम् उद्धृत्यान्यस्य धान्यवत् संस्कारः, अल्पस्य तु त्याग एव । श्वकाकाद्यवलीढे तु प्राग् द्रोणाढकात् त्यागः । तदाक्रमेण तु साक्षात् स्पृष्टम् उद्धृत्य शिष्टस्य धान्यवत् संस्कारः । गृहीतान्नस्य मूत्रादिकरणे पूर्ववत् संस्कारः । शूद्रश् चेद् गृहीतान्न उच्छिष्टः स्यात्, संस्कृत्य कूश्माण्डीभिः प्रोक्षणम् । सर्वान्नदोषेषु च सावित्र्याष्टशतेनाभिमन्त्र्य संस्कृत्योपयोगः । सर्वत्र &ldquo;देशं कालम्&rdquo; इत्य् आलोच्यम् । यत्र च हृद्विलेखः स्यात् तत् त्याज्यम् एव, आत्मतुष्टेर् अपि शौचकारणत्वात् । शुष्कवटकादीनां तु तन्मात्रत्यागः । अत्यन्ताशुचिसंपृक्तानां त्यागः । पात्रोपघाते त्व् अन्नस्यापि, रसवत् । चण्डालादिसंकरे तु पक्वान्नस्य त्याग एव । चेलवद् रज्जुविदलचर्मणां तन्मात्रच्छेदादि । कुकुण्ठादिचर्मणां तु रञ्जनं मूत्रादिसंसर्गे । सर्वत्रास्माद् एव चारञ्जितैर् न व्यवहारः । उपानच्छौचं तु मृत्तोयेनैव यथार्हम् । एतद् अपि शङ्खोक्तं द्रष्टव्यं &ldquo;मृद्भस्मगोमूत्रक्षारोदकैश् चेलानां चेलवद् धान्यानां पक्ष्मचामरचर्मतृणवालवेत्रवल्कलादीनाम्&rdquo; इत्यादि । आदिग्रहणं कुतपाद्यर्थम् । तृणशब्देन च तालपत्रस्यापि ग्रहणं, तृणराजत्वात् तत्रापि तृणशब्दो यतः । चण्डालाद्यन्वारब्धनिखातकाष्ठस्पर्शे च न किंचित् । यथाह आपस्तम्बः: &ldquo;मूढप्रस्तरे च संस्पृशण्न् अन्यान् अप्रयतान् प्रयतो मन्येत । तथा तृणकाष्ठेषु निखातेषु&rdquo; इति (आप्ध् १।१५।१३–१४) । &ldquo;अनेकोद्धार्ये काष्ठ्शिले भूमिसमे&rdquo; इति च वृद्धगार्ग्यः । गृहसंलग्नकवाटकटनिःश्रेण्यादीनि च, तथाशब्दात् । केचित् तु निःश्रेण्याः प्रोक्षणम् इच्छन्ति । तच् च वृद्धगार्ग्यवचनाद् अयुक्तम् । मृदिष्टकाकर्दमाणां सर्वयन्त्राणां चादित्यदर्शनाद् इत्य् एषा दिक् । सर्वत्र &ldquo;यद् एवानूचाना विद्वांसो ब्राह्मणा ब्रूहुः, तच् छौचम् आद्रियेत&rdquo; इति स्मृत्यन्तराच् छौचं ब्राह्मणवचनम् एवेत्य् अलम् अभिधानेन । सर्वत्र चात्र मूलभूतवाक्यानुपन्यासो ग्रन्थातिरेकभीत्या । प्रदर्शनार्थं तु कतिपयान्य् उपन्यस्यन्ते । यथाह हारीतः: &ldquo;यथार्थं शौचम् अद्भिः काञ्चनरजतशङ्खशुक्त्यादीनां तद्गुणवर्णयोगात् स्नेहतो वर्णोपहतानां यवगोधूममाषकलायमसूरचूर्णैर् मार्जनम् अद्भिः प्रक्षालनं च । अम्ललवणाभ्यां ताम्राणां, भस्मना कांस्यानां, शैलतैलावघर्षणैः कार्ष्णायसानां, शैलावघर्षणमार्जनैर् मणिमयानां, सिकतावघर्षणैः शैलानां सलेपानां, निर्लेखनम् दारुमयानां, निष्टपनम् एव मार्त्तिकानां, गोवालरज्ज्वा सोदकया फलमयानां, क्षारोष्णोदकाभ्यां कार्पासशणमयानां, पुत्रञ्जीवारिष्टकैः क्षौमदुकूलानां, पुत्रञ्जीवोदश्विद्भ्यां चाजिनानां, श्रीफलश्वेतसर्षपकल्कैः कौशेयानाम्, उदश्विद्वल्मीकमृदा सर्षपैश् चोर्णामयानां, स्नेहसक्तुकुल्माषोन्मर्दनैर् गुरूणाम् ऊर्णामयानाम् अत्यन्तोपहतानां सर्वतैजसानाम् अग्निना शौचम् । मृद्दारुचर्मणां त्यागः । तन्मात्रच्छेदनम् एके वाससाम् । न वा साधारणत्वात् । &ldquo;साधारणं हि वास&rdquo; इत्य् आचार्याः । तस्मात् सर्ववाससाम् उपघातापनोदनाद् एव शुद्धिः । चेलवच् चर्मणां शुद्धिः । दृतीनां रञ्जनं, पयसा दान्तानां, क्रीतानां पर्यग्निकरणप्रोक्षणैः पयआदीनां, दध्यादीनाम् प्रोक्षणं, पर्यग्निकरणावहननैर् व्रीहेः, यवगोधूमानां प्रोक्षणं, फलीकृतानां विमर्शनम्, अवघर्षणदलनपेषणैः शमीधान्यानां, विमर्शनप्रक्षालनैः शाकमूलफलानां भूस्थानां, ग्रहणाद् अभूस्थानां, तक्षणप्रक्षालनैर् इक्षुकाण्डानां, स्वविधानाद् यज्ञद्रवहविषाम्, उष्णेन वारिणा स्रुवाणां, चरूणां च श्रपणम् एव । स्नेहानां कृतलवणानां पुल्कसादिस्पृष्टानां भूस्थानां तृणकाष्ठानाम् आदित्यदर्शनात् । एवम् इष्टकानां च शकलीकृतानां स्पर्शनानिष्टगन्धोपघ्राणश्रवणदर्शनोदाहरणेषु च । केशपिपीलिकादिभिर् अन्नोपघाते काञ्चनरजतभस्मताम्रवज्रवैडूर्यगोवालाजिनदर्भाणाम् अन्यतमेनाद्भिः संस्पृष्टेन शुद्धं भवति । मन्त्रप्रोक्षणपर्यग्निकरणादित्यदर्शनैः शौचं बह्वन्नोपघाते, ब्राह्मणानुमताद् वा, तन्मात्रम् अपनीयाजेनोपघ्राप्य शुद्धं भवति । अत्यन्तोपहतानां त्यागः, रसमयानां च । भूस्था आपः पुण्या अशुभागमवर्जम् । तथापि च ब्राह्मणं भवति: &ldquo;देवानां वाग् अपाक्रामत्&rdquo; इत्यादि । अथाप्य् अत्रोदाहरन्ति ।</p>
<blockquote>
<p>शोधितानां तु पात्राणं यद्य् एकम् उपहन्यते ।</p>
</blockquote>
<blockquote>
<p>तस्य पात्रस्य तच् छौचं नेतरेषां कथंचन ॥ इति ।</p>
</blockquote>
<blockquote>
<p>वत्सः प्रस्नावने मेध्यः श्वा मृगग्रहणे शुचिः ।</p>
</blockquote>
<blockquote>
<p>आकराः शुचयः सर्वे शकुनिः फलशातने ॥ (म्ध् ५।१३०)</p>
</blockquote>
<p>तथा ।</p>
<blockquote>
<p>गोभिर् आक्रमणाद् दाहात् खननाद् अभिवर्षणात् ।</p>
</blockquote>
<blockquote>
<p>मार्जनाऌ लेपनात् कालाद् भूमिर् एतैर् विशुध्यति ॥ इति ।</p>
</blockquote>
<p>न चण्डालोपहता भूः स्नानार्हाप्रायत्यं जनयति । यस्माद् आह ।</p>
<blockquote>
<p>मक्षिका विप्रुषो नार्यो भूमिस् तोयं हुताशनः ।</p>
</blockquote>
<blockquote>
<p>मार्जारश् चैव दर्वी च मारुतश् च सदा शुचिः ।</p>
</blockquote>
<blockquote>
<p>यथाशुभौघो नदिसंश्रितो (?) वहन्</p>
</blockquote>
<pre><code>        &gt; नदीगुणैस् तद्गुणभावयुक्तः ।
</code></pre>
<blockquote>
<p>तथान्नपानं विधिपूर्वम् आगतं</p>
</blockquote>
<pre><code>        &gt; द्विजातिपात्रान्तरितं न दुष्यति ॥ इति ।
</code></pre>
<p>स्मृत्यन्तराण्य् एवम् उदाहार्याणि विवेक्तव्यानि चेत्य् अलं प्रसङ्गेन ।</p>
<blockquote>
<p>मया निरुकात्र पदार्थशुद्धिः</p>
</blockquote>
<pre><code>        &gt; प्रायेण लोकस्य हितैषिणेयम् ।
</code></pre>
<blockquote>
<p>श्रद्धेयमार्गैव यतस् ततश् च</p>
</blockquote>
<pre><code>        &gt; प्रपञ्चनीया बहुभिः सुधीभिः ॥ १९५ ॥
</code></pre>
<p><strong>इति द्रव्यशुद्धिप्रकरणम्</strong></p>
<blockquote>
<p>**</p>
</blockquote>
<p><strong>अथ दानप्रकरणम्</strong></p>
<p>_<span style="text-decoration:underline;">ननु</span> इयं कतिपयद्रव्याश्रितैव शुद्धिर् उक्ता । अनन्तस् तु तद्विषयः । स कथम् इवानुक्तो विज्ञेयः । <span style="text-decoration:underline;">उक्तम्</span> एवैतत् परिषच्छ्लोके: यद् वाध्यात्मविद् एको ऽपि ब्राह्मणो ब्रूयात्, स निर्विचिकित्सः सर्वथा धर्म इति _(च्ड़्। य्ध् १।९) <em>। अपि च ।</em></p>
<blockquote>
<p><strong>तपस् तप्त्वासृजद् ब्रह्मा ब्राह्मणान् वेदगुप्तये ।</strong></p>
</blockquote>
<blockquote>
<p>तृप्त्यर्थं पितृदेवानां धर्मसंरक्षणाय च ॥ १।१९६ ॥**</p>
</blockquote>
<p>एवं च वेदगुप्तिर् धर्मसंरक्षणं च भवति, यदि सर्वथा स वेदार्थम् अधिगच्छेत् । सृष्ट्यादिवचनं च कारणानुसारात् कार्यस्य सामर्थ्यातिरेकप्राप्त्यर्थम् ॥ १९६ ॥</p>
<p><em><span style="text-decoration:underline;">ननु</span> एवम् अपि ज्ञातैव ब्राह्मणः स कदाचिन् न ब्रूयद् अपीत्य् अत आह ।</em></p>
<blockquote>
<p><strong>सर्वस्य प्रभवो विप्राः श्रुताध्ययनशीलिनः ।</strong></p>
</blockquote>
<blockquote>
<p>तेभ्यः क्रियापरा श्रेष्ठास् तेभ्यो ह्य् अध्यात्मचिन्तकाः ॥ १।१९७ ॥**</p>
</blockquote>
<p>सर्वस्यैव जगतः स्वामिनो विप्राः । ते च धर्मोपदेशद्वारेणैव स्वामिनो नान्यथा । तथा चाह मनुः ।</p>
<blockquote>
<p>सर्वेषां ब्राह्मणो विद्याद् वृत्त्युपायान् यथाविधि ।</p>
</blockquote>
<blockquote>
<p>प्रब्रूयाद् इतरेभ्यश् च स्वयं चैव तथा भवेत् ॥ इति । (म्ध् १०।२)</p>
</blockquote>
<p>किं जातेर् एवाइतन् (?) माहात्म्यम् । नेत्य् उच्यते, श्रुताध्ययनशीलिन एवेति अन्येषाम् अनुपदेष्टृत्वात् । तेभ्यः क्रियापरा इत्यादि मान्यश्लोके व्याख्यातम् एव ॥ ११७ ॥</p>
<p><em>कस्माच् चैवम् उत्तरोत्तरश्रैष्ठ्यम् । यस्मात् ।</em></p>
<blockquote>
<p>न विद्यया केवलया तपसा वापि पात्रता ।**</p>
</blockquote>
<blockquote>
<p>यत्र वृत्तम् इमे चोभे तद् धि पात्रं प्रकीर्तितम् ॥ १।१९८ ॥**</p>
</blockquote>
<p>तपःशब्देन चात्र सृष्ट्यनुसाराज् जातिर् एवोच्यते, अन्यथा क्षत्रियादेर् अपि मान्यत्वप्रसङ्गात् । अतो यत्र विद्यातपसी वृत्तं चानुष्ठानं, तत् पात्रं दानादिसाधनम् । यस्माच् च तत् सर्वं ब्रह्मविदि, वैराग्यादिगुणातिरेकश् च, तस्मात् तस्यैव सर्वश्रैष्ठ्यम् । यद् वा स्वार्थ एव तपःशब्दः । चशब्दाद् उपक्रमाच् च जात्युपादानम् ॥ १९८ ॥</p>
<p><em>यस्माच् चैवंरूपो ब्राह्मणः पातृत्वाज् जगतः पात्रं, तस्मात् ।</em></p>
<blockquote>
<p>गोभूतिलहिरण्यादि पात्रे दातव्यम् अर्चितम् ।**</p>
</blockquote>
<blockquote>
<p>नापात्रे विदुषा किंचिद् आत्मनः श्रेय इच्छता ॥ १।१९९ ॥**</p>
</blockquote>
<p>पात्रे पातरि । अर्चितं सर्वम् एव दद्यात् । आह च: &ldquo;यो ऽर्चितं प्रतिगृह्णीयात्&rdquo; इति (म्ध् ४।२३५) । अपातरि त्व् आत्मनः श्रेय इच्छन् न किंचित् दद्यात् । आदिग्रहणाद् भोजनाद्य् अपि । भोजनादि चाध्यात्मविदो ऽपि गृह्णन्त्य् एव । अतश् च तेषां च संप्रदानत्वसिद्धिः । <span style="text-decoration:underline;">ननु</span> च ब्राह्मणो न परीक्षितव्यः, परीक्षायां वेदविक्रयश्रवणात् । अन्यथा च ज्ञानानुपपत्तेः कथं पात्रावगतिः । <span style="text-decoration:underline;">उच्यते</span> । लौकिक एवात्राभ्युपायः ॥ १९९ ॥</p>
<p><em>किं च, यद्य् असौ प्रतिगृह्णीयात् तद्दोषायापेक्षापि प्रसज्येत । तस्य त्व् अनधिकार एव । यतः ।</em></p>
<blockquote>
<p>विद्यातपोभ्यां हीनेन न तु ग्राह्याः प्रतिग्रहः ।**</p>
</blockquote>
<p><em>यस्मात् ।</em></p>
<blockquote>
<p>गृह्णन् प्रदातारम् अधो नयत्य् आत्मानम् एव च ॥ १।२०० ॥**</p>
</blockquote>
<p>तुशब्दो ऽवधारणार्थः । स्पष्टम् अन्यत् ॥ २०० ॥</p>
<p><em>यस्माच् चैवैं, तस्मात् ।</em></p>
<blockquote>
<p>दातव्यं प्रत्यहं पात्रे निमित्तेषु विशेषतः ।**</p>
</blockquote>
<blockquote>
<p>याचितेनापि दातव्यं श्रद्धापूतं तु शक्तितः ॥ १।२०१ ॥**</p>
</blockquote>
<p>प्रत्यहम् एवायाचितम् उपनीय पात्रे दद्यात् । तथा चाम्नायः: &ldquo;अहर् अहर् दद्याद् ओदपात्रादि&rdquo; इत्यादि (श्ब् ११।५।६।२) । तथा &ldquo;हिरण्यम् आदायाग्नीध्रम् अभ्येति&rdquo; इत्य् उपनीय दानं दर्शयति । तथा &ldquo;यो वै ज्ञातो ज्ञातकुलीनः स पितृमान् पैतृमत्यः&rdquo; इत्य् उपक्रम &ldquo;यो वै ज्ञातायापि कतिपयीर् दक्षिणा ददाति, ताभिर् महर् जयति&rdquo; इति पात्र एव दानं दर्शयति । निमित्तेषु ग्रहोपरागादिषु । विशेषतो बहुतरम् । देयम् अयाचितेनैव । किं च, याचितेनापि दातव्यं सांतानिकादिभ्यो दशभ्यः श्नातकेभ्यः । न च याचितत्वाद् एवावज्ञा कार्या । किं तर्हि श्रद्धापूतम् एवादरेण देयं, शक्तितश् च, आत्मवित्तानुसारात् तद्गुणानुसाराच् च । तथा चाह मनुः: &ldquo;दशैतान् स्नातकान् विद्यात्&rdquo; इति (म्ध् ११।२) ॥ २०१ ॥</p>
<p><em>गवादीनां देयत्वम् उक्तम् । तत्प्रकारपपञ्चायाह ।</em></p>
<blockquote>
<p><strong>स्वर्णशृङ्गी शफै रौप्यैः सुशीला वस्त्रसंयुता ।</strong></p>
</blockquote>
<blockquote>
<p>सकांस्यदोहा दातव्या क्षीरिणी गौः सदक्षिणा ॥ १।२०२ ॥**</p>
</blockquote>
<p>सत्कृता दक्षिणा सदक्षिणा । दक्षिणाशब्दाच् च हिरण्यबाहुल्यं कार्यम् ॥ २०२ ॥</p>
<p><em>न चायं नित्यदानप्रकार एव । किं तर्हि ।</em></p>
<blockquote>
<p>दातास्याः स्वर्गम् आप्नोति वत्सरान् रोमसंमितान् ।**</p>
</blockquote>
<blockquote>
<p>कपिला चेत् तारयति भूयश् चासप्तमं कुलम् ॥ १।२०३ ॥**</p>
</blockquote>
<p>अनेनैव विधिना दीयमाना विशेषतः । नित्ये ऽपि चायम् एव प्रकारः, अन्यानुपदेशाद् अपेक्षितत्वाच् च । एवम् अन्यत्रापि योज्यम् । यद् वा निमित्तेषु विशेषतः इति यद् उक्तम्, अयं स विशेषो ऽभिहितः । नित्यं तु यथार्हं सत्कृत्य दद्याद् इत्य् अवसेयम् ॥ २०३ ॥</p>
<p><em>अकपिला वा ।</em></p>
<blockquote>
<p>सवत्सारोमतुल्यानि युगान्य् उभयतोमुखीम् ।**</p>
</blockquote>
<blockquote>
<p>दाता स्वर्गम् अवाप्नोति पूर्वेण विधिना ददत् ॥ १।२०४ ॥**</p>
</blockquote>
<p>सह वत्सेन यावन्ति रोमाणि, तावन्ति युगानि वर्षाणि । उभयतोमुखीं सोष्यन्तीं निर्गतवत्समुखीम् । पूर्वेण हेमशृङ्गादिविधिना (य्ध् १।२०२) । ददद् दाता स्वर्गम् आप्नोतीति योज्यम् । तथा च &ldquo;अदितिर् अस्य् उभयतः शीर्ष्णी&rdquo; (त्स् १।२।४।२) इति मन्त्रवर्णः ॥ २०४ ॥</p>
<p><em>एवं तावद् उक्तः प्रकारः । तद् असम्भवे ऽपि ।</em></p>
<pre><code>**यथाकथंचिद् दत्त्वा गां धेनुं वाधेनुम् एव वा ।**


**अरोगाम् अपरिक्लिष्टां दाता स्वर्गम् अवाप्नुयात् ॥ १।२०५ ॥**
</code></pre>
<p>स्पष्टार्थः श्लोकः ॥ २०५ ॥</p>
<p><em>यस्य तु गोमात्रम् अपि नास्ति तस्यापि</em> ।</p>
<blockquote>
<p><strong>श्रान्तसंवाहनं रोगिपरिचर्या सुरार्चनम् ।</strong></p>
</blockquote>
<blockquote>
<p>पादशौचं द्विजोच्छिष्टमार्जनं गोप्रदानवत् ॥ १।२०६ ॥**</p>
</blockquote>
<p>निगदोक्तः श्लोकः ॥ २०६ ॥</p>
<p><em>यथासम्भवम् एव च ।</em></p>
<blockquote>
<p>भूमिपश्वन्नवस्त्राम्भस्तिलसर्पिःप्रतिश्रयम् ।**</p>
</blockquote>
<blockquote>
<p>नैवेशिकं स्वर्णधुर्यं दत्त्वा स्वर्गे महीयते ॥ १।२०७ ॥**</p>
</blockquote>
<p>नैवेशिकं विवाहार्थं धनं, कन्या वा । धुर्यो ऽनड्वान् । ऋज्व् अन्यत् ॥ २०७ ॥</p>
<p><em>वित्तानुसाराद् एव च ।</em></p>
<blockquote>
<p>गृहधान्याभयोपानच्छत्रमाल्यानुलेपनम् ।**</p>
</blockquote>
<blockquote>
<p>यानं वृक्षजलं शय्यां दत्त्वात्यन्तं सुखी भवेत् ॥ १।२०८ ॥**</p>
</blockquote>
<p>यानं गन्त्र्यादि । वृक्षसेकार्हं जलं वृक्षजलम् । स्पष्टम् अन्यत् । सर्वत्र चास्मिन् प्रकरणे दातुर् वित्तानुसारात् फलविशेषकल्पना । यथा चोक्तम्: &ldquo;नायं यज्ञः सक्तुप्रस्थतुल्यः&rdquo; इति । आम्नायश् चोक्त एव: &ldquo;यो वै ज्ञातायापि कतिपयीः&rdquo; इत्यादिः (च्ड़्। य्ध् १।२०१ चोम्।) । बाह्यवित्तानुसारी चातिरेको ब्राह्मणाद्यर्थे स्वप्राणपणेनाभयप्रदानादेः । आम्न्यायश् च: &ldquo;तस्माद् यद्य् अपि सर्वज्यानीम जीयेत आत्मना चेच् जीवति प्रविनाशाद् इत्य् आहुः&rdquo; (?) इत्य् अप्राधान्यं वित्तस्य दर्शयति । एवं सर्वत्र विवेककल्पना ॥ २०८ ॥</p>
<p><em>एवं तावद् विभववतः सर्वसाधारणो दानधर्म उक्तः । यस् तु खलु विद्वान् ब्राह्मणः, तस्य ।</em></p>
<blockquote>
<p>सर्वधर्ममयं ब्रह्म प्रदानेभ्यो ऽधिकं ततः ।**</p>
</blockquote>
<blockquote>
<p>प्रददत् तत् समाप्नोति ब्रह्मलोकम् अविच्युतः ॥ १।२०९ ॥**</p>
</blockquote>
<p>स्पष्टार्थः श्लोकः ॥ २०९ ॥</p>
<p><em>एवं च सति ।</em></p>
<blockquote>
<p>प्रतिग्रहसमर्थो ऽपि नादत्ते यः प्रतिग्रहम् ।**</p>
</blockquote>
<blockquote>
<p>ये लोका दानशीलानां स तान् आप्नोति पुष्कलान् ॥ १।२१० ॥**</p>
</blockquote>
<p>ब्रह्मप्रदानेनैवेत्य् अर्थः । तस्मान् न दास्यामीति प्रतिगृह्णीयात् । तथा च लौकिकाः ।</p>
<blockquote>
<p>प्रक्षालनाद् धि पङ्कस्य दूराद् अस्पर्शनं वरम् । इति ।</p>
</blockquote>
<p>अतश् च प्रतिग्रहनिवृत्तिर् एव ज्यायसीत्य् अवसेयम् ॥ २१० ॥</p>
<p><em>निवृत्तेनापि च ।</em></p>
<blockquote>
<p>कुशाः शाकं पयो मत्स्या गन्धाः पुष्पं दधि क्षितिः ।**</p>
</blockquote>
<blockquote>
<p>मांसं शय्यासनं धान्यं प्रत्याख्येयं न वारि च ॥ १।२११ ॥**</p>
</blockquote>
<p>निगदोक्तः श्लोकः ॥ २११ ॥</p>
<p><em>एवं तावच् छाकाद्यप्रणोद्यम् इति स्थितम् । हिरण्याद्य् अपि ।</em></p>
<blockquote>
<p>अयाचिताहृतं ग्राह्यम् अपि दुष्कृतकर्मणः ।**</p>
</blockquote>
<blockquote>
<p>अन्यत्र कुलटाषण्डपतितेभ्यस् तथा द्विषः ॥ १।२१२ ॥**</p>
</blockquote>
<p>कुलान्य् अटतीति कुलटा दुषारिणी । तथाशब्दाद् द्वेष्यश् च, अप्रतिग्राह्यप्रकारार्थो वा । तथान्ये ऽपि षण्डसदृशा अनधिकृताः शूद्रादयः । यत् तु गौतमीयम्: &ldquo;तेन चोत्तरस् तदर्थो ऽस्य निचयः&rdquo; (ग्ध् १०।६२–६३) इति, तद् आश्रितशूद्रविषयं द्रष्टव्यम् । दानायैवैषां स्थित्यतिरिक्तवित्तसंग्रहाधिकारो ऽपि । तदर्थो ऽस्य निचय इत्य् अनेनाप्य् एतद् एवोकम् इत्य् अवसेयम् ॥ २१२ ॥</p>
<p><em>एवं तावद् अयाचिताहृतग्रहणम् उक्तम् । याचित्वापि तु ।</em></p>
<blockquote>
<p>सुरातिथ्यर्चनकृते गुरुभृत्यार्थम् एव च ।**</p>
</blockquote>
<blockquote>
<p>सर्वतः प्रतिगृह्णीयाद् आत्मवृत्त्यर्थम् एव च ॥ १।२१३ ॥**</p>
</blockquote>
<p>सर्वशब्दः पूर्वश्लोकानुसाराद् एवायम् अकुलटादिषु द्रष्टव्यः । यत् पुनर् वासिष्ठः ।</p>
<blockquote>
<p>गुर्वर्थे दारम् उज्जिहीर्षन्न् अर्चिष्यन् देवतातिथीन् ।</p>
</blockquote>
<blockquote>
<p>सर्वतः प्रतिगृह्णीयान् न तु तृप्येत् स्वयं ततः ॥ (वध् १४।१३)</p>
</blockquote>
<p>इति, तत् कुलटादिषु प्रतिप्रसवार्थम् । तथा च तत्रैव &ldquo;उदकाद्य् एषाम् अपि प्रतिगृह्णीयात्&rdquo; इति (वध् १४।१२) । अनेन सर्वनाम्नैत एव परामृश्यन्ते । प्राणसंरक्षणार्थं चैतद्, न पुनर्भोगार्थम् इत्यादिविवेकः प्रपञ्चनीयः ॥ २१३ ॥</p>
<p><strong>इति दानप्रकरणम्</strong></p>
<blockquote>
<p>**</p>
</blockquote>
<p><strong>अथ श्राद्धप्रकरणम्</strong></p>
<p>निमित्तेषु विशेषतो दानम् उक्तम् । कानि पुनस् तानि निमित्तानीत्य् अत आह ।</p>
<blockquote>
<p>अमावास्याष्टका वृद्धिः कृष्णपक्षो ऽयनद्वयम् ।**</p>
</blockquote>
<blockquote>
<p>द्रव्यब्राह्मणसंपत्तिर् विषुवत् सूर्यसंक्रमः ॥ १।२१४ ॥**</p>
</blockquote>
<blockquote>
<p>व्यतीपातो गजच्छाया ग्रहणं चन्द्रसूर्ययोः ।**</p>
</blockquote>
<blockquote>
<p>श्राद्धं प्रति रुचिश् चैव श्राद्धकालाः प्रकीर्तिताः ॥ १।२१५ ॥**</p>
</blockquote>
<p>अमावास्याष्टकयोः कृष्णपक्षान्तर्गतत्वे ऽपि भेदेनोपादानम् आदरातिरेकार्थम् । एवं सूर्यसंक्रमविषुवायनादीनां वचनानि योज्यानि । द्रव्यं वार्ध्राणसादि श्राद्धार्थम्, उभतोमुख्यादि दानार्थम् । ब्राह्मणसंपद् उक्ता वक्ष्यमाणा च । गजच्छाया त्व् अन्यैव, व्यतीपातसंनिधानात्,</p>
<blockquote>
<p>यदि स्याच् चन्द्रमाः पित्र्ये करे चैव दिवाकरः।</p>
</blockquote>
<blockquote>
<p>वर्षासु च त्रयोदश्यां सा छाया कुञ्जरस्य तु ॥</p>
</blockquote>
<p>इति च स्मरणात् । एते श्राद्धकालाः प्रकीर्तिताः । श्राद्धवचनं दानादेर् अपि प्रदर्शनार्थं, प्रक्रमाविशेषात् । तथा चाहुः: &ldquo;शतम् इन्दुक्षये दानम्&rdquo; इति । एतानि व्यस्तान्य् अपि निमित्तानि । यद् वा, श्राद्धशब्दः स्वार्थ एव । तस्य चायं कालविधिः । संनिधानाच् च दानस्याप्य् अयम् एवापेक्षितत्वात् स्मृत्यन्तरानुसाराच् चाविरुद्धः काल इत्य् अवसेयम् । कृष्णपक्षे ऽविशेषत एव श्राद्धम् उक्तम् । यथाह जातूकर्णिः: &ldquo;अथ श्राद्धम् अपरपक्षे सर्वत्राविशेषात् । नभस्य एव वा सामर्थ्योपपत्तिभ्याम्&rdquo; इति । आम्नायश् च &ldquo;अथ यत्र दक्षिणा वर्तते सूर्यः, पितृषु तर्हि भवति&rdquo; इत्यादिनैतम् एवार्थं स्फुटयति । अथ वा प्रशस्ततरत्वं तस्य । अविशेषेणैवात्र निमित्तत्वम्, &ldquo;मासि मासि चाशनम्&rdquo; इत्य् आम्नायात् । जातूकर्णम् प्य् एवम् एव नेयम् ॥ २१४, २१५ ॥</p>
<p><em>एवं तावत् कालसंपदम् उक्त्वा पात्रसंपदम् आह ।</em></p>
<blockquote>
<p>अग्र्यः सर्वेषु वेदेषु श्रोत्रियो वेदविद् युवा ।**</p>
</blockquote>
<blockquote>
<p>वेदार्थविज् ज्येष्ठसामा त्रिमधुस् त्रिसुपर्णकः ॥ १।२१६ ॥**</p>
</blockquote>
<blockquote>
<p>स्वस्रीयऋत्विग्जामातृयाज्यश्वशुरमातुलाः ।**</p>
</blockquote>
<blockquote>
<p>त्रिनाचिकेतदौहित्रशिष्यसंबन्धिबान्धवाः ॥ १।२१७ ॥**</p>
</blockquote>
<blockquote>
<p>कर्मनिष्ठतपोनिष्ठपञ्चाग्निब्रह्मचारिणः ।**</p>
</blockquote>
<blockquote>
<p>पितृमातृपराश् चैव ब्राह्मणाः श्राद्धसंपदः ॥ १।२१८ ॥**</p>
</blockquote>
<p>अग्र्यो ऽग्रगामी, सर्वेषु वेदेष्व् ऋग्वेदादिषु । श्रोत्रियो ज्ञाता वेदपारग इत्य् अर्थः । वेदविद् एकशाखापारगः । युवा तरुणः । वेदार्थविन् मीमांसादिशास्त्रज्ञः । ज्येष्ठसामाख्यं छान्दोग्यं व्रतं, तत् चीर्णं येन स ज्येष्ठसामा । एवम् उत्तरत्रापि योज्यम् । त्रिमधुर् आथर्वणम् । त्रिसुपर्णकं बाह्वृच्यम् । स्वस्रीयो भागिनेयः । ऋत्विगादयः प्रसिद्धाः । त्रिनाचिकेतम् आध्वर्यवं व्रतं, त्रिरग्निचयनं वा । शिष्यो ऽनुशिष्टः स्नातकः । संबन्धी स्थालादिः । बान्धवा मातृश्वसीयादयः । कर्मनिष्ठा यावज्जीवाग्निहोत्रिणः । तपोनिष्ठा नैष्ठिकपरिव्राजकादयः । पञ्चाग्निर् अग्निहोत्री, वनस्थो वा । ब्रह्मचार्य् उपकुर्वाणकः । पितृमातृपरास् तद्भक्ताः । चशब्दः स्मृत्यन्तरोक्तस्मृतिद्रोणपाठकाद्यर्थः । स्वस्रीयादीनां संबन्धनिमित्तत्वात्, क्षत्रियादेश् च श्राद्धाधिकारात्, तज्जातीयप्रसक्ताव् आह: &ldquo;ब्राह्मणाः श्राद्धसंपदः&rdquo; इति । श्राद्धं संपादयन्तीति श्राद्धसंपदः । बहुचवनाद् व्यत्यस्ता अपि । अभ्रष्टसंस्काराश् च स्वस्रीयादयो ऽल्पगुणा अपीत्य् अवसेयम् । पुनः श्राद्धवचनं दाने गुणातिरेकात् पात्रतेति ज्ञापनार्थम् ॥ २१६–२१८ ॥</p>
<p><em>किम् अविशेषेणैवैते ब्राह्मणाः श्राद्धभोजिनः । नेति ब्रूमः यतः ।</em></p>
<blockquote>
<p>रोगी हीनातिरिक्ताङ्गः काणः पौनर्भवस् तथा ।**</p>
</blockquote>
<blockquote>
<p>अवकीर्णी कुण्डगोलौ कुनखी श्यावदन्तकः ॥ १।२१९ ॥**</p>
</blockquote>
<blockquote>
<p>भृतकाध्यापकः क्रूरः कन्यादूष्य् अभिशस्तकः ।**</p>
</blockquote>
<blockquote>
<p>मित्रध्रुक् पिशुनः सोमविक्रयी परिविन्दकः ॥ १।२२० ॥**</p>
</blockquote>
<blockquote>
<p>मातापितृसुतत्यागी कुण्डाशी वृषलात्मजः ।**</p>
</blockquote>
<blockquote>
<p>परपूर्वापतिः स्तेनः कर्मदुष्टश् च निन्दिताः ॥ १।२२१ ॥**</p>
</blockquote>
<p>रोगी असमाधेयव्याध्यभिभूतः । अवकीर्णी आदिष्टप्रायश्चित्तः, अन्यस्य कर्मदौष्ट्येनैव निन्दितत्वात् । कुण्डगोलकौ, यथाह मनुः ।</p>
<blockquote>
<p>परदारेषु जायेते द्वौ सुतौ कुण्डगोलकौ ।</p>
</blockquote>
<blockquote>
<p>पत्यौ जीवति कुण्डस् तु मृते भर्तरि गोलकः ॥ इति । (म्ध् ३।१७४)</p>
</blockquote>
<p>परिविन्दको ज्येष्ठभ्रातरि स्थिते दारागिनोत्राहर्ता । मातृत्यागी सर्वथा, पितृसुतत्यागी अकारणात् । कुण्डाशी कुण्डगोलकाद्यन्नभोक्ता । वृषल आत्मजो यस्य स वृषलात्मजः शूद्रापत्यः । परपूर्वा पुनर्भूः, तद्भर्ता परपूर्वापतिः । स्तेनश् चोरः । कर्मदौष्ट्यवचनात् सिद्धे प्रकारार्थं वचनम् । स्पष्टम् अन्यत् ॥ २१९–२२१ ॥</p>
<p><em>एवम् अनिन्दितान् श्राद्धभोजने ।</em></p>
<blockquote>
<p>निमन्त्रयीत पूर्वेद्युर् ब्राह्मणान् आत्मवाञ् छुचिः ।**</p>
</blockquote>
<blockquote>
<p>निमन्त्रितैश् च तैर् भाव्यं मनोवाक्कायसंयतैः ॥ १।२२२ ॥**</p>
</blockquote>
<p>ब्राह्मनग्रहणं गुणार्थम् । ततश् च दृष्टार्थतयैव गुणवतः पूर्वेदुर् आमन्त्रणम् । अन्येषां तु तदहर् अप्य् अविरोधः ॥ २२२ ॥</p>
<p><em>अथ श्राद्धाहनि ।</em></p>
<blockquote>
<p><strong>अपराह्णे समभ्यर्च्य स्वागतेनागतांस् तु तान् ।</strong></p>
</blockquote>
<blockquote>
<p>पवित्रपाणिर् आचान्तान् आसनेषूपवेशयेत् ॥ १।२२३ ॥**</p>
</blockquote>
<p>संशब्दात् स्वयम् अभ्युत्थानादिनाभ्यर्च्यैतान् । आगतवचनाच् च निमन्त्रणस्यान्यकर्तृकत्वे ऽप्य् अदोषः । पवित्रं दर्भास्तरणादि । आचान्तवचनाच् च न स्वयं पादप्रक्षालनक्रिया । स्वयम् एव त्व् आसनेषु पङ्क्तिपावनाद्यपेक्षया यथार्हम् उपवेशयेत् । आसनवचनं पूर्वम् आसनोपकॢप्त्यर्थम् । तथा चाह ।</p>
<blockquote>
<p>आसनेषूपकॢप्तेषु बर्हिष्मत्सु विधानतः । इति (च्ड़्। म्ध् ३।२०८) ॥ २२३ ॥</p>
</blockquote>
<p><em>कः पुनर् उपवेशनप्रकारः । उच्यते ।</em></p>
<blockquote>
<p>दैवे युग्मान् यथाशक्ति पित्र्ये ऽयुग्मांस् तथैव च**</p>
</blockquote>
<blockquote>
<p>परिश्रिते शुचौ देशे दक्षिणाप्रवणे तथा ॥ १।२२४ ॥**</p>
</blockquote>
<blockquote>
<p>**</p>
</blockquote>
<p>तथाशब्दः प्राङ्मुखत्वादिप्रकारार्थः । शक्तिश् चावैगुण्यलक्षणा द्रष्टव्या ॥ २२४ ॥</p>
<p><em>मनोवाक्कायसंयतैः अवैगुण्यशक्त्यपेक्षयैव च ।</em></p>
<blockquote>
<p>द्वौ दैवे प्राग् उदक् पित्र्ये त्रय एकैकम् एव वा ।**</p>
</blockquote>
<blockquote>
<p>मातामहानाम् अप्य् एवं तन्त्रं वा वैश्वदेविकम् ॥ १।२२५ ॥**</p>
</blockquote>
<p>तथा चाह मनुः ।</p>
<blockquote>
<p>द्वौ दैवे पितृकार्ये त्रीन् एकैकम् उभयत्र वा ।</p>
</blockquote>
<blockquote>
<p>भोजयेत् सुसमृद्धो ऽपि न प्रसज्येत विस्तरे ॥</p>
</blockquote>
<blockquote>
<p>सत्क्रियां देशकालौ च शौचं ब्राह्मणसंपदम् ।</p>
</blockquote>
<blockquote>
<p>पञ्चैतान् विस्तरो हन्ति तस्मात् तं परिवर्जयेत् ॥ इति । (म्ध् ३।१२५–२६)</p>
</blockquote>
<p>एवम् उपवेशनान्तं पित्र्ये विधायातिदिशति: मतामहानाम् प्य् एवं सर्वं कालादि संपाद्यम् । ततश् च सर्वथाकरणे प्रसक्ते शक्त्यपेक्षयैवापवादः: तन्त्रं वा वैश्वदेविकं कर्म कुर्याद् इति । वाशब्दः कल्पान्तरार्थो ऽपि, स्मृत्यन्तरात्:</p>
<blockquote>
<p>एक एव यदा विप्रो द्वितीयो नोपलभ्यते ।</p>
</blockquote>
<blockquote>
<p>तं नियुज्य हि पित्रर्थे दैवे त्व् अग्निं नियोजयेत् ॥</p>
</blockquote>
<p>द्वितीयम् ।</p>
<blockquote>
<p>यद्य् एकं भोजयेच् छ्राद्धे दैवं तत्र कथं भवेत् ।</p>
</blockquote>
<blockquote>
<p>अन्नं पात्रे समुद्धृत्य सर्वस्य प्रकृतस्य तु ॥</p>
</blockquote>
<blockquote>
<p>देवतायतने स्थाप्य ततः श्राद्धं प्रकल्पयेत् ।</p>
</blockquote>
<blockquote>
<p>प्रास्येद् अग्नौ तद् अन्नाद्यं दद्याद् वा ब्रह्मचारिणे ॥ इति ।</p>
</blockquote>
<ul>
<li>इह चाधुना विचार्यते: किम् इदं श्राद्धं नाम, कस्य वात्राधिकार इति । अत्रायं श्राद्धशब्दो यौगिकत्वे ऽपि न गुणविधिः । &ldquo;श्रद्धापूतं तु शक्तितः&rdquo; (य्ध् १।२०२) इति श्रद्दाया अन्यतः प्राप्तत्वात् । प्रयुक्तस्य च योगानुमानान् नातिप्रसङ्गः । तेनाग्निहोत्रादिवन् नामैवैतद् इति स्थितम् । तच् च पिण्डदानस्यैव, न ब्राह्मणभोजनादेः, &ldquo;यत् पितृभ्यो निपृणाति&rdquo; (बाउ १।४।१६) इत्य् आम्नायात् । निपरणं च पिण्डदानम् एव, न ब्राह्मणभोजनादि, &ldquo;सर्वेभ्य एव निपृणीयात्&rdquo; इत्यादिप्रयोगदर्शनानुसारात् । <span style="text-decoration:underline;">ननु</span> च श्राद्धभुग् देवदत्त इत्याद्य् अपि प्रयोगो दृष्ट एव । <span style="text-decoration:underline;">सत्यम्</span> । औपचारिकस् तु सः । कुतो ऽयं विवेक इति चेत्, &ldquo;शास्त्रस्था वा तन्निमित्तत्वात्&rdquo; (प्म्स् १।३।९) इति न्यायात्, पिण्डपितृयज्ञे च प्रयोगदर्शनात् । यथाह जैमिनिः: &ldquo;श्राद्धवद् इति चेत्&rdquo; (प्म्स् ६।८।१६), अपिण्डके चान्वाहिकपितृब्राह्मणभोजने ऽनुपलम्भात्, &ldquo;दद्यात् पिण्डं हरेद् धनम्&rdquo; इति च पिण्डदानस्यैव पितृसंभन्धदर्शनात् । &ldquo;यद्य् एकं भोजयेच् छ्राद्धे&rdquo; इत्यादयस् तु प्रयोगास् तादर्थ्यनिमित्तत्वेनैवावसेयाः । व्यासश् च पिण्डदान एव पितृहस्तोत्थानाभिधानात् तत्प्रधानताम् एव द्योतयति । एवम् आम्नायात् स्मृत्यन्तरानुसाराच् च पिण्डदानस्यैव श्राद्धत्वसिद्धिः । चिन्ताप्रयोजनं तु तथोक्तब्राह्मणालाबे पिण्डमात्रप्रवृत्तिर् यथा स्याद् इति । क्व पुनर् एतत् पिण्डदानं यागादिमध्ये ऽन्तर्भाव्यम् । नैकत्रापीति केचित् । अन्य एवायं निपरणाख्यो व्यापार उत्सर्गलक्षण इति । सक्यं चैतद् दानम् इति वक्तुम्, परस्वत्वापत्तिपर्यन्तत्वात् । पितॄणां हि संप्रदानतैवोत्पत्तिवाक्ये । यतः पितृभ्यो दद्यात् पिण्डं दद्याद् इति च । <span style="text-decoration:underline;">ननु</span> अत्र दानार्थानुपपत्तिः पितृगतस्वत्वसंबन्धानुपपत्तेः, प्रेतपितृकस्य चाधिकारात् । यथाह कात्यायनः: &ldquo;प्रेतेभ्यो ददाति&rdquo; इति (कात्श्र् ४।१।२३) । मनुर् अपि ।</li>
</ul>
<blockquote>
<p>पिता यस्य तु वृत्तः स्याज् जीवेद् वापि पितामहः । (म्ध् ३।२२१)</p>
</blockquote>
<p>इत्यादिना प्रेतेभ्य एव दानं दर्शयति । <span style="text-decoration:underline;">सत्यम्</span> एवम् । प्रेतानाम् अपि यथा संप्रदानत्वं तथोपरिष्टाद् वक्ष्यामः । एतान्य् एव तु कथं वचनानि ।</p>
<blockquote>
<p>ध्रियमाणे तु पितरि पूर्वेषाम् एव निर्वपेत् ।</p>
</blockquote>
<blockquote>
<p>विप्रवद् वापि तं श्राद्धे स्वकं पितरम् आशयेत् ॥</p>
</blockquote>
<blockquote>
<p>पिता यस्य तु वृत्तः स्याज् जीवेद् वापि पितामहः ।</p>
</blockquote>
<blockquote>
<p>पितुः स नाम संकीर्त्य कीर्तयेत् प्रपितामहम् ॥ इति । (म्ध् ३।२२०–२२१)</p>
</blockquote>
<p>तथेदम् अन्यत्: &ldquo;पितापुत्रौ चेद् आहिताग्नी स्याताम्, येभ्य एव पिता दद्यात् तेभ्यः पुत्रो ऽपि&rdquo; इति । विरोधाद् अनादृत्यान्य् एवेति <span style="text-decoration:underline;">केचित्</span> । एवं ह्य् आम्नायः: &ldquo;असाव् एतत् ते&rdquo; इति (श्ब् २।४।२।१९) । एवं &ldquo;यजमानस्य पित्रे&rdquo; इत्यादि (श्ब् २।४।२।१९) । कात्यायनश् चैतद् एवालोच्य &ldquo;पितृप्रभृति तु नित्याः&rdquo; इत्य् आह । वचनाच् च परानधिकारः । जीवपित्राद्यपेक्षया च &ldquo;न जीवन्तम् अति ददाति&rdquo; इत्य् आम्नायोपन्यासः (कात्श्र् ४।१।२७) । जीवपितृकस्य वा समावर्तनार्थश्राद्धविषयान्य् एतानि । तस्यापि</p>
<blockquote>
<p>अनिष्ट्वा तु पितॄञ् छ्राद्धे न कुर्यात् कर्म वैदिकम् ।</p>
</blockquote>
<p>इत्य् अनग्निकस्यैव सामर्थ्याच् छ्राद्धाधिकारो ऽस्त्य् एव । कुतो ऽयं विशेष इति चेत्, साग्निकस्य जीवपितृकस्य पिण्डपितृयज्ञानधिकारात् श्राद्धानधिकारः,</p>
<blockquote>
<p>पिण्डान्वाहार्यकं श्राद्धं कुर्यान् मासानुमादिकम् । (म्ध् ३।१२२)</p>
</blockquote>
<p>इत्य् अङ्गत्ववचनात् । एवं तर्ह्य् अपरपक्षादिश्राद्धविषयताप्य् अस्तु । <span style="text-decoration:underline;">न</span>, पार्वणविकारत्वात्, तस्य च प्रेतविषयत्वात्, प्रकृतिवच् च विकृत्यनुष्ठानात् । समावर्तने ऽपि तर्ह्य् अयम् एव न्यायः । <span style="text-decoration:underline;">स्तयम्</span>, आनर्थक्यपरिजिहीर्षया तद्विषयत्वाभिधानम् । तावतैवानर्थक्यपरिहारान् नातिप्रसङ्गः । किं च, अग्न्यभावे ऽपि हि सामर्थ्यात् तस्यैवाग्नौकरणकल्पः,</p>
<blockquote>
<p>अग्न्यभावे तु विप्रस्य पाणाव् एवोपपादयेत् । इति । (म्ध् ३।२१२)</p>
</blockquote>
<p>तत्सामान्याद् अन्यो ऽप्य् एवंजातीयकस् तस्यैव युक्तः । एवं तावद् विषयोपकॢप्तिर् उक्ता । पूर्वपक्षतयैव त्व् अयं भगवतो ऽपि लक्ष्यते । कथं हि भगवता प्रत्यक्षाः श्रुतयो न निरूपिताः स्युः । तथा चाह ।</p>
<blockquote>
<p>पितामहो वा तच्छ्राद्धं भुञ्जीतेत्य् अब्रवीन् मनुः ।</p>
</blockquote>
<blockquote>
<p>कामं वा तदनुज्ञातः स्वयम् एव समाचरेत् ॥ इति । (म्ध् ३।२२२)</p>
</blockquote>
<p>अयम् अस्यार्थः: &ldquo;ध्रियमाणे तु पितरि&rdquo; (म्ध् ३।२२०) इत्यादीतिकरणान्तम् (च्ड़्। म्ध् ३।२८६) उक्तवान् मनुः, न त्व् अनुष्ठितवान् । कामम् एव तु तेनैव पितामहेन विदुषा शास्त्रार्थम् आलोक्यानुज्ञातो यद् युक्तं तत् स्वयम् एव समाचरेद् इति । तथा चाम्नायो ऽप्य् उक्तम् अप्य् अननुष्ठितम् अकर्तव्यतयैव दर्शयति: &ldquo;तद् वै सन्तो मीमांसाम् एव चक्रे न तु चकार तत्कृतम् एव&rdquo; इत्य् अनुष्ठानकृतम् एव प्रामाण्यं नाभिधानमात्रकृतम् इत्य् अभिप्रायः । यत् तु &ldquo;पितापुत्रौ चेद् आहिताग्नी स्याताम्&rdquo; इति, तद् आहिताग्निवचनात् क्रतुगतपिण्डदानार्थं द्रष्टव्यम् । तथा च तादर्थ्येनैव &ldquo;येभ्य एव पिता दद्यात्, तेभ्यः पुत्रो ऽपि&rdquo; इति याज्ञिकस्मरणम् च्ड़्। (हरदत्त ओन् आप्ग् ८।२१।४) । अतश् च जीवपितृकस्यावसथ्याद्य् अपि श्राद्धरहितम् एवेत्य् अलं प्रसक्त्या । स्नानविवाहयोस् तु जीवपितृकस्यापि पितृवच् छ्राद्धक्रियेति संप्रदायः ।</p>
<ul>
<li>स्थितम् एतत् पिण्डदानं स्राद्धम् इति । अधिकारस् तु वक्तव्यः । <span style="text-decoration:underline;">ननु</span> उक्तः प्रेतपितृको ऽग्निमाञ् छ्राद्धाधिकृत इति । यद्य् एवम् आत्मत्यागिपितृकस्यापि प्रसज्येत । <span style="text-decoration:underline;">तच् चायुक्तम्</span> । यथाह मनुः ।</li>
</ul>
<blockquote>
<p>वृथासंकरजातानां प्रव्रज्यासु च तिष्ठताम् ।</p>
</blockquote>
<blockquote>
<p>आत्मनस् त्यागिनां चैव निवर्तेतोदकक्रिया ॥ इति । (म्ध् ५।८९)</p>
</blockquote>
<p>एवं सर्वस्मृतिष्व् एवंजातीयकानाम् उदकक्रियानिषेधाद् एकोद्दिष्टनिवृत्तिः । तदनुसारात् सपिण्डीकरणाभावाच् छ्राद्धानधिकारः । अत्रोच्यते । न सपिण्डीकरणं श्राद्धनिमित्तं, किं तर्हि, अमावास्यादीनि । <span style="text-decoration:underline;">ननु</span> अमावास्याधिकृतस्य कालः । सपिण्डीकृतपितृकस्यैव तु श्राद्धाधिकारः । अन्यथा हि प्राग् अपि सपिण्डीपरणात् प्रसज्येत । प्रसज्यताम् इति चेद्, न, प्रतिषेधात् । यथाह मनुः ।</p>
<blockquote>
<p>असपिण्डक्रियाकर्म द्विजातेः संस्थितस्य तु ।</p>
</blockquote>
<blockquote>
<p>अदैवं भोजयेच् छ्राद्धं पिण्डम् एकं च निर्वपेत् ॥ इति । (म्ध् ३।२४७)</p>
</blockquote>
<p><span style="text-decoration:underline;">ननु</span> एकोद्दिष्टम् अपि श्राद्धम् एव । <span style="text-decoration:underline;">सत्यम्</span> । पार्वणानधिकारस् त्व् अस्माभिर् उक्तः । तथा चेतरद् अनाहिताग्नेर् अपि भवति । आभ्युदयिकं वा किं तस्य न भवति । भवति, न त्व् असपिण्डीकृतपितृकस्य । एकोद्दिष्टं तु तस्यापि भवतीति विशेषः । तस्मान् न सपिण्डीकरणाभावे श्राद्धाधिकारः । अन्ये तु कुतश्चिद् आगमय्येमं श्लोकं पठन्ति ।</p>
<blockquote>
<p>निषिद्धोदककल्पानां पतितादिद्विजन्मनाम् ।</p>
</blockquote>
<blockquote>
<p>ऊर्धवं संवत्सरात् कुर्यात् सर्वम् एवौर्ध्वदेहिकम् ॥ इति ।</p>
</blockquote>
<p>अयं त्व् अस्पष्टमूलत्वाद् विचार्यः । अत्र ब्रूमः । प्रेतक्रियैव मन्वादिभिर् निषिद्धाः । न तु श्राद्धाधिकारः । सपिण्डीकरणाभावान् नेति चेद्, न, अतिप्रसङ्गात् । यदा हि दैवान् न सपिण्डीकृतः, तदाप्य् अनधिकारः स्यात् । संवत्सराच् चोर्ध्वं सपिण्डिकरणानुपपत्तिः, अनुपदेशात् । तत्रैतत् स्यात् । अकाले वा तत् कर्तव्यम्, तदभावे वाधिकारो वक्तव्यः । तत्र यद्य् अतिक्रान्तकालस्यापि क्रिया श्राद्धप्रयुक्तत्वात् सर्वैर् अविशेषात् कर्तव्यं, ब्राह्मणामन्त्रणादिवत् । अनधिकारहेतुत्वं तूपपन्नम् एव, तदभावे ऽपि दर्शनात् । न तावन् मातामहान् दौहित्रः सपिण्डीकरोति, करोति तु श्राद्धम् । <span style="text-decoration:underline;">ननु</span> च मातुर् मातामहेनैव सह सपिण्डीकरणम् इष्यते, तत् कथम् उच्यते दौहित्रः सपिण्डीकरणं न करोतीति । &ldquo;सपिण्डीकरणविधाने चत्वारि पात्राणि&rdquo; इत्य् उपक्रम्य &ldquo;त्रीणि पितॄणाम् एकं प्रेतस्य&rdquo; इत्य् उक्तम् । प्रेतस्य च पितॄणां त्रीणीति तत्राभिसंबन्धः, नाधिकृतस्य पितॄणाम् इति समञ्जसं स्यात् । मातुश् च मातामहा एव पितरः । तस्मात् तैर् एव सह सपिण्डीकरनं युक्तम् इति ।</p>
<ul>
<li>
<p><span style="text-decoration:underline;">अत्रोच्यते</span> । स्याद् एतद् यदि प्रेतस्येति पितृविशेषणं स्यात् । पात्रसंबन्धितया तु प्रेतस्येति श्रुतं न पितृविशेषणत्वं प्रतिपत्तुं क्षमम् । अतो ऽधिकृतापेक्षम् एव पितॄणाम् इति योज्यम् । किं च, मातामहैः सह सपिण्डक्रियायाम् आनर्थक्यम् एव स्यात् । न तावन् मातामहसन्तानिनस् तस्याः पिण्डं दद्युः, अनुपदेशात् । न चाधिकृतसंतानिनः, तेषाम् अत्यन्तम् अधिकृतमातामहैः सहासंबन्धात् । अतः सिद्धं दौहित्रो मातामहान् न सपिण्डीकरोतीति । न चान्येन सपिण्डीकृताः सपिण्डीकृता भवन्ति । <span style="text-decoration:underline;">ननु</span> सपिण्डीकरणं प्रेतसंस्कारत्वाद् येन केनचित् कृतं सर्वेषाम् उपकरोतीति । <span style="text-decoration:underline;">मैवम्</span> । प्रेतोपकारकं ह्य् एतन् न संस्कारकम्, तत्कल्पने ह्य् अदृष्टकल्पनाप्रसङ्गात् । उपकारकत्वं तु श्राद्धान्तरवत् सिद्धं, संस्कारमध्ये चापरिगणनाद् विस्पष्टश्रुत्यभावाच् च । एवं सति यावन्तः पुत्राः, सर्वेषाम् अधिकारः स्यात्, तस्य तस्याविशेषात् । पुत्रमात्राश्रित उपदेशो न सङ्कोचितः स्यात् । तस्मान् नान्यकृतेनान्यस्याधिकारसिद्धिः । अतस् तदभावे ऽप्य् अधिकार इति ज्यायसी कल्पना । किं च पुत्राभावे सपिण्डादीनां पिण्डदानं श्रूयते । तच् च सपिण्डक्रियापूर्वकत्वे ऽनुपपन्नम् एव । तस्मात् तद् अपि ते न कुर्वन्ति, अपुत्रस्यासंभवात् । यथाह पारस्करः: &ldquo;पिण्डकरणे प्रथमः पितॄणां प्रेतः स्यात् पुत्रवांश् चेत्&rdquo; इति (पार्ग् ३।१०।५०) । शाराद्धमात्रचोदनैव तेषां न सपिण्डक्रियाचोदनापि । अपि च मात्रे मातामहैः सह पिण्डदानम् । न च तत्र सपिण्डीकरणोपपत्तिः । तस्मान् न तदपाये ऽप्य् अधिकारव्यावृत्तिर् इति सिद्धम् । मन्वादिवचनान्य् अप्य् एकोद्दिष्टप्रतिषेधार्थतयैव चरितार्थत्वान् न श्राद्धप्रतिपक्षताम् उपयान्तीत्य् अवसेयम् । प्रत्यक्षापि च पिण्डपितृयज्ञश्रुतिर् एवम् अनुपरुद्धा स्यात् । अन्यथा तु स्मृत्युपरोधात् सा बाध्येत । तद् अपेशलं स्यात् । तस्माद् अप्य् उक्तसिद्धिः । यदा तु &ldquo;निषिद्धोदककल्पानाम्&rdquo; इत्य् अयं श्लोकः प्रमाणम् । ततस् तदनुसाराद् अपि करणम् अस्तु । सर्वथा श्राद्धास्तित्वनियमः । यत् तूक्तम् &ldquo;असपिण्डक्रियाकर्म&rdquo; इति (म्ध् ३।२४७), तद् अर्वाक् संवत्सराद् द्रष्टव्यम् । परतस् त्व् असपिण्डीकृतस्यापि श्राद्धप्रवृत्तिः । कुत एतत् । &ldquo;यदा वा वृद्धिर् आपद्येत&rdquo; इति प्राग् एव संवत्सराद् अयम् उपदेशो यतः, न श्राद्धाङ्गं सपिण्डीकरणं, प्रमाणाभावात् । कथं पुनः प्राग् एवायं विधिः न परतो ऽपीत्य् अवगमः, स्मृत्यन्तरानुसारात् । यथाह पारस्करः: &ldquo;संवत्सरं पृथग् एक&rdquo; इति (पार्ग् ३।१०।५२) । यत्र च संवत्सरप्राप्तिर् अपि संदिग्धा, कुतस् तत्रातिप्रसङ्गः । कात्यायनो ऽपि च &ldquo;संवत्सरे पूर्णे&rdquo; इति पूर्णवचनात् परतो नेत्य् एतद् एव ज्ञापयति । अन्यथा संवत्सर इत्य् एव सिद्धे तद् अनर्थकं स्यात् । तस्मात् संवत्सराद् ऊर्ध्वं सपिण्डीकरणानुपपत्तेः प्राग् एव संवत्सराच् छ्राद्धनिषेधार्थम् &ldquo;असपिण्डक्रियाकर्म&rdquo; (म्ध् ३।२४७) इत्य् एतद् इत्य् अनवद्यम् ।</p>
</li>
<li>
<p>इदं तु चिन्त्यम् । किम् अनग्निको ऽपि सपिण्डक्रियां कुर्याद्, उत साग्निक एवेति । साग्निक इति युक्तम्, इतरस्य सर्वाङ्गोपसंहारानुपपत्तेः । न ह्य् अग्नौकरणम् तस्यास्ति,</p>
</li>
</ul>
<blockquote>
<p>न पैतृयाज्ञिको होमो लौकिके ऽग्नौ विधीयते । (म्ध् ३।२८२)</p>
</blockquote>
<p>इति वचनात् । अत एव च ज्ञयते अग्नौकरणरहितत्वाद् एकोद्दिष्टम् अनग्निको ऽपि कुर्याद् इति । एवं प्राप्ते भ्रूमः । अविशेषेणैवाधिकारः । अन्यथा हि संवत्सरोपदेशो ऽनर्थक एव स्यात् । यस् तावद् अग्निमान्, प्राग् एवासौ करोति । अनग्निकस् तु यद्य् अग्निम् आधाय कुर्यात्, तदा पूर्वतरं श्राद्धानधिकारात् सपिण्डीकरणम् एव कर्तव्यम् । अथ वैगुण्याशङ्कया तदकृतिः, ततः प्राग् वर्षाद् असपिण्डीकृतपितृकस्य श्राद्धानधिकारात् तत्पूर्वकत्वाच् चावसथ्यस्याधिकरतो विधिः । तस्मद् अनग्निकस्यापि सपिण्डक्रियाधिकारः । <span style="text-decoration:underline;">ननु</span> एवं ब्रह्मचार्य् अपि कस्मान् न सपिण्डीकरोति । <span style="text-decoration:underline;">अनुपदेशात्</span> । एकोद्दिष्टम् एव हि तस्योपदिष्टं न तु सपिण्डक्रियाद्य् अपि, शवकर्मण एवानुज्ञानात् । अतो ऽविरोधः । कस्मात् पुनः पितरि प्रेते एकादशे ऽह्न्य् आवसथ्यं कुर्वतः सपिण्डक्रियापूर्वकतैव न भवति । वचनान्तरेणापवादात् । यथाह यमः ।</p>
<blockquote>
<p>मृताह्नि तु कर्तव्यं प्रतिमासं तु वत्सरम् ।</p>
</blockquote>
<blockquote>
<p>प्रतिसंवत्सरं चैवम् आद्यम् एकादशे ऽहनि ॥ इति ।</p>
</blockquote>
<p>एतद् एवाद्यवचनस्य प्रयोजनम् । अतश् च जीवपितृकवच् छ्राद्धरहितम् एव तस्याप्य् आवसथ्याधानम् इति स्थितम् । इदम् अधुना चिन्त्यम्: किम् इदं मातामहश्राद्धं यदा कुर्यात् तदैवम्, अथैतद् अप्य् एवं नित्यम् एव कुर्याद् इति । उभयथातिदेशोपपत्तेः संशये, यदा कुर्यात् तदैवम् इति प्राप्त उच्यते । चोदनान्तराभावाद् अस्याश् चाविशेषान् नित्यम् इति । <span style="text-decoration:underline;">ननु</span> एवं पुत्रप्रशंसानुपपन्नैव स्याद्, यदि हि पुत्रवद् दौहित्रो ऽपि श्राद्दं कुर्यात् । <span style="text-decoration:underline;">नैवम्</span> । दुहितरम् अपेक्ष्य प्रशंसा, न दौहित्रम् अपि, तस्याः स्वयं पितृश्राद्धानधिकृतत्वात् । भर्त्रा च सह श्वशुरश्राद्धकरणात् । दौहित्रपौत्रयोस् त्व् अविशेषः । <span style="text-decoration:underline;">ननु</span> एवं रिक्थग्राह्य् असौ कस्मान् न भवति । <span style="text-decoration:underline;">रिक्थविभागे</span> विशेषं वक्ष्यामः । दत्तकादिभिस् तु पुत्रैर् मुख्यत्वाज् जनयितुर् एव सपिण्डीकरणादि कर्तव्यम्, एकोद्दिष्टमात्रम् इतरस्यापि । अथ किम् एकम् एवैतच् छ्राद्धं द्विदेवत्यम् उत द्वे इत्य् अनियमे प्राप्ते द्वे इति ब्रूमः । पृथक् पितॄणां मातामहश्राद्धं, मातामहानां चैवम् इतीयम् एव हि तच्चोदना यतः । तत्र मातामहानाम् अपि श्राद्धं कुर्याद् इत्य् अयम् एवार्थो भवति, न पुनः श्राद्धाभेद इति । अपि च &ldquo;तन्त्रं वा वैश्वदेविकम्&rdquo; (य्ध् १।२२७) इति भेदप्रसक्ताव् उपपद्येत । अन्यथा तु स्वाभाविक्य् एव तन्त्रता स्यात् । तत्रोपदेशानर्थक्यम् । <span style="text-decoration:underline;">ननु</span> चैकश्राद्धतापि दृश्यते:</p>
<blockquote>
<p>मातामहानाम् अप्य् एवं दद्याद् आचमनं ततः । इति । (य्ध् १।२४०)</p>
</blockquote>
<p><span style="text-decoration:underline;">सत्यं</span> दृश्यते । अर्थप्राप्ता तु सा, देशकालाद्यभेदात् । न चार्थतः प्राप्तौ शब्दव्यापारकल्पनं युक्तम् । तस्माच् छ्राद्दाभेदः प्रयोगतन्त्रता चेति सिद्धम् । प्रयोजनं तु जीवपितृकस्याजिवमातृकस्य चाधिकाराव्याघातः ।</p>
<ul>
<li><span style="text-decoration:underline;">अथ</span> किम् एतन् मातामहश्राद्धं मातृमातामहप्रमाताहहेभ्य एव । <span style="text-decoration:underline;">बाढं</span>, मातामहशब्दस्य बहुवचनान्तस्यैवम् एवोपपत्तेः, माता च मातामहौ च मातामहा इति । <span style="text-decoration:underline;">ननु</span> च मातामहश् च प्रमातामहौ चेत्य् एवम् अप्य् उपपद्यत एव । किं च,</li>
</ul>
<blockquote>
<p>एकत्वं सा गता भर्तुः पिण्डे गोत्रे ऽथ सूतके ।</p>
</blockquote>
<p>इत्य् अन्यगोत्रत्वान् मातुर् मातामहेन सहायुक्तम् एव दानम् । स्त्रीभिश् च सह तस्याः सपिण्डीकरणम् आम्नातम् ।</p>
<blockquote>
<p>भर्तृगोत्रेण नाम्ना च मातुः कुर्यात् सपिण्डताम् ।</p>
</blockquote>
<blockquote>
<p>तूष्णीं दंपतिपिण्डाभ्यां कुशेनान्तरथेत् (?) पितॄन् ॥ इति ।</p>
</blockquote>
<p>अतो ऽपि मातामहेन स दानायोगः । अन्यच् च ।</p>
<blockquote>
<p>मातुः प्रथमतः पिण्डं निवपेत् पुत्रिकासुतः ।</p>
</blockquote>
<blockquote>
<p>द्वितीयं तु पितुस् तस्यास् तृतीयं तु पितुः पितुः ॥</p>
</blockquote>
<p>इत्य् एवं पिण्डदानोपदेशो ऽर्थवान् स्यात् । अन्यथा त्व् एवम् एव प्राप्तेर् आनर्थक्यम् । स्त्रीपुंसयोश् चैकत्र दानम् अयुक्तम् । वैरूप्यं च पितरं दुहितरं च लक्षयतो मातामहशब्दस्य स्यात् । तस्मान् मातामहाद्य् एव युक्तम् इति ।</p>
<ul>
<li><span style="text-decoration:underline;">अत्रोच्यते</span> । मातृद्वारेणैव हि मातामहे प्रत्ययः, न तदनपेक्षः, मातृप्रातिपदिकाद् एव प्रत्ययविधानात् । तत्र मातामहशब्द उच्चार्यमाणः पूर्वं मातरम् एव प्रत्याययति । प्रतीतस्य च बाधहेतुर् वक्तव्यः । न च दुहित्राद्यनुसारात् प्रतीतबाधो युक्तः, शब्दप्रमाणकत्वात् । यथा च,</li>
</ul>
<blockquote>
<p>मासवृद्ध्या हि तुष्यन्ति दत्तैर् हि पितामहाः । (य्ध् १।२५५)</p>
</blockquote>
<p>इति पितामहशब्दः पितृप्रपितामहयोर् अपि ग्राहकः, तथा मातामहशब्दो ऽपि तदनुसाराद् अवसेयः । यत् तु स्त्रीभिः सह सपिण्डीकरणम् आम्नातम् इति, आन्वष्टक्यदानप्रयोजनार्थं तद् अन् श्राद्धार्थं, त्वयानभ्युपगतत्वात् । यश् चोभयोः समो दोषो नासाव् एकं प्रति चोद्यः । किं च मातापित्रोः समान एव पुत्रत्वे मातुः श्राद्दं न कुर्याद् इत्य् अनुचितम् एव स्यात् । तत्संबन्धप्रतीतस्य च मातामहादेस् तदतिलङ्घनेनायुक्तम् एवोपादानं, प्रथमातिलङ्घने हेत्वभावात् । यत् तु,</p>
<blockquote>
<p>मातुः प्रथमतः पिण्डं निवपेत् पुत्रिकासुतः । (म्ध् ९।१४०)</p>
</blockquote>
<p>इति, तत् पुत्रिकापुत्रस्य पौत्रत्वज्ञापनार्थं द्रष्टव्यम् । तथा चोक्तम् ।</p>
<blockquote>
<p>पौत्री मातमहस् तेन दद्यात् पिण्डं हरेद् धनम् । इति । (म्ध् ९।१३६)</p>
</blockquote>
<p>रिक्थविभागे निपुणतरं वक्ष्यामः । तस्मान् मातृप्रभृत्य् एव मातामहश्राद्धम् इति सिद्धम् ॥ २२५ ॥</p>
<p><em>एवं श्राद्धद्वये ऽपि तन्त्रेणावृत्त्या वा ब्राह्मणान् उपवेश्य ।</em></p>
<blockquote>
<p><strong>पाणिप्रक्षालनं दत्त्वा विष्टरार्थान् कुशान् अपि ।</strong></p>
</blockquote>
<blockquote>
<p>आवाहयेद् अनुज्ञातो विश्वेदेवास इत्य् ऋचा ॥ १।२२६ ॥**</p>
</blockquote>
<p>विष्टरार्थान् आसनार्थान् इत्य् अर्थः । &ldquo;विश्वान् देवान् आवाहयिष्ये&rdquo; इति पङ्क्तिमूर्धन्यं सर्वान् वा पृष्ट्वा तदनुज्ञातो &ldquo;विश्वे देवास आगता&rdquo; (र्व् १।३।७) इतीमाम् ऋचं जपेत् । एतद् एवावाहनं नान्यत् ॥ २२६ ॥</p>
<p><em>ततः</em> ।</p>
<blockquote>
<p><strong>यवैर् अन्ववकीर्याथ भाजने सपवित्रके ।</strong></p>
</blockquote>
<blockquote>
<p>शं नो देव्या पयः क्षिप्त्वा यवो ऽसीति यवान् क्षिपेत् ॥ १।२२७ ॥**</p>
</blockquote>
<blockquote>
<p>या दिव्या इति मन्त्रेण हस्तेष्व् अर्घ्यं विनिक्षिपेत् ।**</p>
</blockquote>
<p>यवैर् अन्ववकिरणं प्रदक्षिणेन विकिरणम् । अथशब्दसामर्थ्यात् स्मृत्यन्तरोक्तं द्रष्टव्यम् । &ldquo;विश्वे देवाः शृणुतेमम्&rdquo; इति मन्त्रं जप्त्वा यथालाभोपपन्ने भाजने स्मृत्यन्त्रानुसाराद् यज्ञीयवृक्षपात्रादौ पवित्रे निधाय &ldquo;शं नो देवीः&rdquo; (र्व् १०।९।४) इत्य् अनयर्चोदकं प्रक्षिप्य &ldquo;यवो ऽसि यवय&rdquo; (त्स् १।३।१।१) इत्य् अनेन यवान् ओप्य ब्राह्मणहस्ते पवित्रे निधाय &ldquo;या दिव्या&rdquo; (त्ब् २।७।१५।४) इत्य् अनेनार्घ्यं निनयेत् । हस्तग्रहणं स्मृत्यन्तरे पात्रान्तरितश्रवणात् तन्निवृत्त्यर्थम् । अर्घ्यवचनात् पुष्पाण्य् अपि प्रक्षेप्तव्यानि । हस्तेष्व् इति बहुवचनं ब्राह्मणापेक्षम् । अर्घ्यस् त्व् एक एव ॥ २२८ ॥</p>
<p><em>एवम् अर्घ्यं प्रदाय</em> ।</p>
<blockquote>
<p>दत्त्वोदकं गन्धधूपमाल्यदानम् सदीपकम् ॥ १।२२८ ॥**</p>
</blockquote>
<blockquote>
<p>अपसव्यं ततः कृत्वा पितॄणाम् अप्रदक्षिणम् ।**</p>
</blockquote>
<blockquote>
<p>द्विगुणांस् तु कुशान् दत्त्वा उशन्तस् त्व् इत्य् ऋचा पितॄन् ॥ १।२२९ ॥**</p>
</blockquote>
<blockquote>
<p>आवाह्य तदनुज्ञातो जपेद् आयन्तु नस् ततः ।**</p>
</blockquote>
<blockquote>
<p>यवार्थांस् तु तिलैः कुर्याच् छेषं त्व् अर्घ्यादि पूर्ववत् ॥ १।२३० ॥**</p>
</blockquote>
<p>धूपमाल्ययोः (?) क्रमभेदश् छन्दोऽनुरोधार्थः । अपसव्याप्रदक्षिणवचनाच् च वैश्वदेवे विपर्यय इति ज्ञायते । ततःशब्दो हेत्वर्थः । ततो हेतोः श्रुत्युपन्यासलक्षणात्, &ldquo;प्राचीनावीतं पितॄणाम् । पितॄणां वा एषा दिक् या दक्षिणा । पराञ्चः पितरः&rdquo; इत्यादेः पित्रर्थे ऽपसव्यादिप्रयोग इत्य् अर्थः । ततश् चादित एव सर्वम् एतत् पितृकार्ये सिद्धं भवति । पितॄणाम् इति च तदर्थब्राह्मणार्था षष्ठीत्य् अवसेयम् । यद्य् अपि च काण्डानुसमयो लाघवार्थम् आचार्येण दर्भासनादिप्रदीपान्त उक्तः, तथापि प्रधानासत्त्यनुरोधात् पदार्थानुसमय एव युक्तः । तेन वैश्वदेवे दर्भासनं, ततः पित्र्ये । एवम् अर्घ्याद्य् अपि योज्यम् । देवतादिसङ्ख्यया त्व् अर्घ्यादिकल्पनं, न ब्राह्मणसङ्ख्यया । &ldquo;त्रीण्य् अर्घ्यपात्राणि पितृभ्यः कुर्यात्&rdquo; इति स्मृत्यन्तरात् । तेनैकस्यापि ब्राह्मणस्यार्घ्यत्रयं कार्यम् । ब्राह्मणबहुत्वे चैक एवार्घ्यः सर्वेभ्यो देयः, सर्वब्राह्मणानां पितृत्रयार्थत्वात् । स्पष्टम् अन्यत् ॥ २२७–२३० ॥</p>
<p><em>पितृभ्य एव तु ।</em></p>
<blockquote>
<p>दत्त्वार्घ्यं संस्रवान् एषां पात्रे कृत्वा विधानतः ।**</p>
</blockquote>
<blockquote>
<p>पितृभ्यः स्थानम् आसीति न्युब्जं पात्रं करोत्य् अधः ॥ १।२३१ ॥**</p>
</blockquote>
<p>एषाम् अर्घ्याणां शेषान् एकस्मिन् पात्रे ऽवधाय तत् पात्रं &ldquo;पितृभ्यः स्थानम् असि&rdquo; इत्य् अनेन मन्त्रेणाधोमुखं भूमौ कुर्यात् । &ldquo;स्थानम् आसि&rdquo; इति दीर्घपाठश् छन्दोऽनुरोगार्थः ॥ २३१ ॥</p>
<p><em>ततः</em> ।</p>
<blockquote>
<p><strong>अग्नौ करिष्यन्न् आदाय पृच्छत्य् अन्नं घृताप्लुतम् ।</strong></p>
</blockquote>
<blockquote>
<p>कुरुष्वेत्य् अभ्यनुज्ञातो हुत्वाग्नौ पितृयज्ञवत् ॥ १।२३२ ॥**</p>
</blockquote>
<blockquote>
<p>हुतशेषं प्रदद्याच् च भाजनेषु समाहितः ।**</p>
</blockquote>
<blockquote>
<p>यथालाभोपपन्नेषु रौप्येषु तु विशेषतः ॥ १।२३३ ॥**</p>
</blockquote>
<p>घृताप्लुतम् अन्नम् आदाय &ldquo;अग्नौ करिष्ये&rdquo; इति पृष्ट्वा पितृयज्ञवन् मेक्षणेन &ldquo;अग्नये कव्यवाहनाय&rdquo; इत्य् आहुतिद्वयं जुहुयात् । अग्निवचनम् आहिताग्नेर् अप्य् औपासने यथा स्याद्, न तु अन्वाहार्यपचन इत्य् एवमर्थम् । हुतशेषं चान्नं ब्राह्मणभाजनेष्व् आचारतः प्रक्षालितेषु निवपेद् रौप्येषु, अलाभे तदन्वितेषु, अलाभे ऽन्येष्व् अपि । अन्ये तु कतिपयरौप्यसंभवे पङ्क्तिपावनेभ्यस् तानीति वर्णयन्ति, विशेषत इति वचनात् । तथाप्य् अदोषः । पित्रर्थेभ्यश् चाग्नौकरणशेषदानं न वैश्वदेविकेभ्यः, अग्नौकरणस्य पित्रर्थसंबन्धात् । तुशब्दो ऽवधारणार्थः । ततश् च नियोगतः शेषनीयं, न शेषस्य सतो दानम् इत्य् अवसेयम् । हुतशेषवचनात् तु होमाभावे निवृत्तिः ॥ २३२–२३३ ॥</p>
<p><em>दैवपूर्वकम् एव त्व् अन्यत् ।</em></p>
<blockquote>
<p>दत्त्वान्नं पृथिवी पात्रम् इति पात्राभिमन्त्रणम् ।**</p>
</blockquote>
<blockquote>
<p>कृत्वेदं विष्णुर् इत्य् अन्ने द्विजाङ्गुष्ठान् निवेशयेत् ॥ १।२३४ ॥**</p>
</blockquote>
<p>पुनर् अन्नवचनम् अग्नौकरणशेष एवाङ्गुष्ठनिवेशनार्थम् । तत्संयोगाच् च पात्रालम्भो ऽपि तत्रैववसेयः । दानपदार्थस्य चाभेदात् सर्वेभ्यो ऽन्नं दत्त्वा ततः पात्रालम्बनम् । &ldquo;पृथिवी ते पात्रम्&rdquo; इति वक्तव्ये &ldquo;पृथिवी पात्रम्&rdquo; इत्य् उक्तं छन्दोऽनुरोधात् ॥ २३४ ॥</p>
<p><em>एवम् अन्नं परिवेष्यापोशनं च परिकल्प्य ततः ।</em></p>
<blockquote>
<p><strong>सव्याहृतिकां सावित्रीं मधु वाता इति त्र्यृचम् ।</strong></p>
</blockquote>
<blockquote>
<p>जप्त्वा यथासुखं वाच्य भुञ्जीरंस् ते ऽपि वाग्यताः ॥ १।२३५ ॥**</p>
</blockquote>
<p>अपिशब्दात् स्वयं च वाग्यतः स्यात् । यथासुखं तु भोजनविषयम् । यद् रोचते येन च क्रमेण, ते तथैव भुञ्जीरन्न् इत्य् अर्थः ॥ १३५ ॥</p>
<p><em>अथ किम् अन्नम् अनियतम् एव भोक्तव्यम् । नेत्य् उच्यते ।</em></p>
<blockquote>
<p>अन्नम् इष्टं हविष्यं च दद्याद् अक्रोधनो ऽत्वरः ।**</p>
</blockquote>
<blockquote>
<p>आ तृप्तेस् तु पवित्राणि जप्त्वा पूर्वजपं तथा ॥ १।२३६ ॥**</p>
</blockquote>
<p>तुशब्दाज् जप एव स्वयं कार्यः । परिवेषणं त्व् अन्यकर्तृकम् एव । एवं च पत्नीव्यापारो ऽपि श्राद्धे संपादितः स्यात् । अन्नवचनं पक्वान्नार्थम् । चशब्दो मूलफलाद्यर्थः । इष्टं ब्राह्मणाभिप्रेतं शास्त्रचोदितं वा कालशाकादि । हविष्यवचनं विदलादिनिवृत्त्यर्थम् । तथा च व्यासः ।</p>
<blockquote>
<p>अजानानस् तु यः श्राद्धं विदलैः परिवेषयेत् ।</p>
</blockquote>
<blockquote>
<p>रक्षांसि तद् विलुम्पन्ति श्रुतिर् एषा पुरातनी ॥ इति ।</p>
</blockquote>
<p>&ldquo;माषाढकीमुद्गवर्जं विदलानि न दद्यात्&rdquo; इति भारद्वाजः । तथाशब्दः स्मृत्यन्तरोक्तपरिवेषणभोजनजपप्रकारार्थः । तथा च शङ्खः: &ldquo;दर्भैर् दक्षिणाग्रैर् अग्निं परिस्तीर्य जुहुयात्&rdquo; इत्य् उपक्रम्य, &ldquo;जानू निषद्य भूमौ पितॄन् ध्यायन् मनसा ततस् तिलैर् मांसैः शाकैर् यूषैः कृसरपायसापूपैर् लाजैर् मधुना घृतेन दध्ना पयसा च प्रभूतम् इष्टतो ऽन्नं दद्याद् अनसूयुः । ब्राह्मनाश् चाश्नन्तः न गुणदोषान् अभिदध्युः, नान्योन्यं संस्पृशेयुः, नान्योन्यं प्रशंसेयुः । अन्नपानाम् प्रभूतम् इति न ब्रूहुः। न विकृतं ब्रूयुः, अन्यत्र हस्तसंज्ञानात् । यावत् सोष्मान्नं तावद् अश्नन्ति पितरः, अन्यत्र मूलफलपानेभ्यः । पवित्रपाणिर् दर्भेष्व् आसीनो मध्वातीयं जपेत् । पवित्रं धर्मशास्त्रम्&rdquo; इत्यादि । तथा च व्यासः ।</p>
<blockquote>
<p>याद्वद् ऊष्मान्नम् अश्नन्ति यावद् अश्नन्ति वाग्यताः ।</p>
</blockquote>
<blockquote>
<p>तावद् अश्नन्ति पितरो यावन् नोक्ता हविर्गुणाः॥ इति ।</p>
</blockquote>
<p>तथान्यत्र &ldquo;राक्षोघ्णीः पावमान्यः पुरुषसूक्तम्&rdquo; इत्य् एवमादि । एतत् सर्वं तथाशब्दाक्षिप्तप्रकारपरिपूरणार्थं द्रष्टव्यम् ॥ २३६ ॥</p>
<p><em>एवं तृप्ताञ् ज्ञात्वा ततः पूर्वजपं सव्याहृतिकसावित्र्यादिलक्षणं जप्त्वा स्वयम् एव ।</em></p>
<blockquote>
<p>अन्नम् आदाय तृप्ताः स्थ शेषं चैवानुमान्य ह ।**</p>
</blockquote>
<blockquote>
<p>तद् अन्नं प्रकिरेद् भूमौ दद्याच् चापः सकृत् सकृत् ॥ १।२३७ ॥**</p>
</blockquote>
<p>अन्नं गृहीत्वा &ldquo;तृप्ताः स्थ&rdquo; इति ब्राह्मणान् पृष्ट्वा तैश् च &ldquo;तृप्ताः स्म&rdquo; इत्य् उक्ते शेषम् अन्नं तेभ्य एव निवेद्य तैर् यथेष्टं विनियुज्यताम् इत्य् एवम् अनुमान्य, अनुज्ञाप्येत्य् अर्थः । हशब्दो ऽवधारणार्थः, स्मृत्यन्तरे &ldquo;यथा ब्रूयुस् तता कुर्यात्&rdquo; (म्ध् ३।२५३) इति श्रवणात् । एवं शेषम् अनुज्ञाप्य यद् गृहीतं तद् अन्नं प्रकिरेद् भूमौ, न दर्भेषु । ततश् चापो ब्राह्मणेभ्यः सकृत् सकृद् दद्याद्, न पूर्वं तृप्तिप्रश्नाद् इत्य् अर्थः ॥ २३७ ॥</p>
<p><em>एवम् एवोदकं दत्त्वा यत् प्रकृतं तत् ।</em></p>
<blockquote>
<p><strong>सर्वम् अन्नम् उपादाय सतिलं दक्षिणामुखः ।</strong></p>
</blockquote>
<blockquote>
<p>उच्छिष्टसंनिधौ पिण्डान् प्रदद्यात् पितृयज्ञवत् ॥ १।२३८ ॥**</p>
</blockquote>
<p>उपशब्दो ऽवयवोपादानार्थः, सर्वस्माद् अन्नाद् अवयवश आदायेत्य् अर्थः । पिण्डपितृयज्ञवद् इति सकृदाच्छिन्नावनेजनादिप्राप्त्यर्थम् । अयं तु विशेषः: सतिलम् उच्छिष्ठसंनिधौ चेति । पिण्डवचनं सूत्रदानादिनिवृत्त्यर्थम् । प्रशब्दो मध्यमपिण्डभक्षणप्रतिषेधार्थः ॥ २३८ ॥</p>
<p><em>यथा चैतत् पितृभ्यः पिण्डदानम् ।</em></p>
<blockquote>
<p>मातामहानाम् अप्य् एवं दद्याद् आचमनं ततः।**</p>
</blockquote>
<blockquote>
<p>स्वस्ति वाच्य ततो दद्याद् अक्षय्योदकम् एव च ॥ १।२३९ ॥**</p>
</blockquote>
<p>पूर्वस्माद् एवातिदेशे सिद्धे पुनर्वचनं यथार्थम् ऊहसिद्ध्यर्थम् । क्रमसिद्धिस् तु पाठाद् एव । आचमनां च सर्वेभ्यो दत्त्वा ततः स्वस्तिवाचनं कुर्यात्: स्वस्तीति ब्रूहीत्य् एवं प्रत्येकं वाचयेत् । विधानाच् च क्षत्रियादयो ऽपि वाचनं कुर्युर् इत्य् एवशब्दः । किं च, अक्षय्योदकं दद्यात् तिलव्यामिश्रितम् । अक्षय्यम् अस्त्व् इति च वाचयेत् ॥ २३९ ॥</p>
<p><em>किं स्वस्तिवाच्यानन्तरम् एवाक्षय्योदकम् । नेत्य् उच्यते । पूर्वम् अक्षय्योदओकम् प्रदाय, ततः ।</em></p>
<blockquote>
<p>दत्त्वा तु दक्षिणां शक्त्या स्वधाकारम् उदाहरेत् ।**</p>
</blockquote>
<blockquote>
<p>वाच्यताम् इत्य् अनुज्ञातः प्रकृतेभ्यः स्वधोच्यताम् ॥ १।२४० ॥**</p>
</blockquote>
<p>स्वधाकारोदाहरणं &ldquo;स्वधां वाचयिष्ये&rdquo; इति । तैश् च &ldquo;वाच्यताम्&rdquo; इत्य् अनुज्ञातः प्रकृतेभ्यः पितृभ्यो मातामहेभ्यश् च स्वधोच्यताम् इति ब्रूयात् ॥ २४० ॥</p>
<p><em>ततस् ते ऽपि ।</em></p>
<blockquote>
<p><strong>ब्रूयुर् अस्तु स्वधेत्य् उक्ते भूमौ सिञ्चेत् ततो जलम् ।</strong></p>
</blockquote>
<blockquote>
<p>प्रीयन्ताम् इति चाहैवं विश्वेदेवा जलं ददत् ॥ १।२४१ ॥**</p>
</blockquote>
<p>भूमिवचनात् कुशव्यावृत्तिः । ततःशब्दस् तु पिण्डपितृयज्ञाद् आलोच्येत्य् एवमर्थः । ततश् च &ldquo;ऊर्जं वहन्ती&rdquo; (व्स् २।३४) इत्य् अनेनेति लभ्यते । वैश्वदेविकेभ्यश् च ब्राह्मणेभ्यो जलं ददत् स्वयम् एवाह: &ldquo;विश्वेदेवाः प्रीयन्ताम्&rdquo; इति । न वाचयेद्, आहेति वचनात् ॥ २४१ ॥</p>
<p><em>इदं चान्यत् ।</em></p>
<blockquote>
<p><strong>दातारो नो विवर्धन्तां वेदसंततिर् एव च ।</strong></p>
</blockquote>
<blockquote>
<p>श्रद्धा च नो मा व्यगमद् बहु देयं च नो ऽस्त्व् इति ॥ १।२४२ ॥**</p>
</blockquote>
<p><strong>&gt; उक्त्वोक्त्वा च प्रिया वाचः प्रणिपत्य विसर्जयेत् ।</strong></p>
<blockquote>
<p>वाजे वाज इति प्रीतः पितृपूर्वं विसर्जनम् ॥ १।२४३ ॥**</p>
</blockquote>
<p>विसर्जनम् एव पितृपूर्वम्, अन्यत् सर्वं देवपूर्वम् इत्य् अभिप्रायः ॥ २४२–२४३ ॥</p>
<p><em>इदं च कुर्यात् ।</em></p>
<blockquote>
<p><strong>यस्मिंस् ते संस्रवाः पूर्वम् अर्घ्यपात्रे निवेशिताः ।</strong></p>
</blockquote>
<blockquote>
<p>पितृपात्रं तदुत्तानं कृत्वा विप्रान् विसर्जयेत् ॥ १।२४४ ॥**</p>
</blockquote>
<p>पितृपात्रवचनं मातामहपात्रनिवृत्त्यर्थम् ॥ २४४ ॥</p>
<p><em>एवं ब्राह्मणान् उत्थाप्य ।</em></p>
<blockquote>
<p>प्रदक्षिणम् अनुव्रज्य भुञ्जीत पितृसेवितम् ।**</p>
</blockquote>
<blockquote>
<p>ब्रह्मचारी निशां तां तु नियतात्मा सह द्विजैः ॥ १।२४५ ॥**</p>
</blockquote>
<p>स्याद् इति शेषः । पित्रर्थत्वाद् अप्रदक्षिणनिवृत्त्यर्थं प्रदक्षिणवचनम् । भुञ्जीत पितृसेवितम् इत्य् अन्यत्राभोजनार्थं, पुनः पाकनिवृत्त्यर्थं वा । ततश् च पूर्वम् एव हन्तकाराद्यान्वहिकं कर्म कृत्वा ततः श्राद्द्धनित्यावसेयम् । नियतात्मा तां रात्रिं ब्राह्मणैः सह ब्रह्मचारी स्यात् । ताम् इति च प्रयत्नातिरेकः ऋताव् अपि ब्रह्मचर्यार्थम् । तुशब्दो विचिकित्सापनोदार्थः । नियतात्मवचनं च ब्राह्मणब्रह्मचर्याकरणे ऽप्य् अवैगुण्यज्ञापनार्थम्, अनध्यायार्थं वा । यत् तु पुरस्ताद् &ldquo;आत्मवाञ् छुचिः&rdquo; इत्य् उक्तं, तन् निश्चितपरलोकस्यैवाधिकारज्ञापनार्थम् । सर्वार्थं वाविशेषात् तद् द्रष्टव्यम् । शुचिवचन्ं च तत्र तत्र बाह्यशौचार्थम् । समाहितवचनं चैकाग्र्यार्थम् । &ldquo;अक्रोधनो ऽत्वरः&rdquo; इत्य् अनश्नतः क्षुत्पीडितस्य स्वभावप्राप्तक्रोधादिप्रतिषेधार्थम् । एवम् अन्यान्य् अपि यथार्थं विवेक्तव्यानि । स्मृत्यन्तराणि च सर्वत्र व्याख्यानाक्षिप्तानि ज्ञपकत्वेनोदाहर्तव्यानि,</p>
<blockquote>
<p>श्राद्धं कृत्वा परश्राद्धे यस्तु भुञ्जीत विह्वलः ।</p>
</blockquote>
<p>इत्येवमादीनि । ग्रन्थातिरेकभीतेस् त्व् अनुपन्यासः ॥ २४५ ॥</p>
<p><em>सर्वप्रकृतिभूतं श्राद्धम् उपन्यस्य विकारोपदेशम् इदानीम् आह ।</em></p>
<blockquote>
<p>एवं प्रदक्षिणं कृत्वा वृद्धौ नान्दीमुखान् पितॄन् ।**</p>
</blockquote>
<blockquote>
<p>यजन्ति दधिकर्कन्धूमिश्राः पिण्डा यवैः क्रियाः ॥ १।२४६ ॥**</p>
</blockquote>
<p>यथा च श्राद्धम् उक्तम् अमावास्यादौ, एवम् एव वृद्धाव् अपि । अयं तु विशेषः: आदित एव प्रदक्षिणं कृत्वा सर्वं श्राद्धं कुर्यात् । प्रदक्षिणवचनं चापसव्यादिनिवृत्त्यर्थम् अपि । कुत एतत् । यत आह यजन्तीति । अस्यायम् अर्थः । देवतात्वेनात्र पितरो न संप्रदानत्वेन । ततश् च पितॄणाम् अपि देवतात्वात् तद्धर्मा एव यज्ञोपवीतादयः प्रवर्तन्ते, न पितृधर्माः प्राचीनावितादयः । तथा च व्यासः ।</p>
<blockquote>
<p>पितॄणां रूपम् आस्थाय देवा अन्नम् अदन्ति हि । इति ।</p>
</blockquote>
<p>अयं विशेषः: पितॄन् आवाहयिष्य इत्य् एवमादिषु नान्दीमुखशब्दः प्रयोक्तव्यः । पिण्डदानं तु नामगोत्रेणैव । दधिकर्कन्धूमिश्राश् च पिण्डाः कार्याः । कर्कन्धूर् बदरम् । मिश्रवचनाच् चान्नेनैव पिण्डाः, यवैस् तिलार्थाः कार्याः । देवत्वाद् एव यवप्राप्तौ तद्वचनाद् वैश्वदेवे ऽपि तिलप्राप्तिर् अस्तीति ज्ञापयति । ततश् च प्रकृतौ वैश्वदेविके वैकल्पिकास् तिला इत्य् अवसेयम् । देवत्वाद् एव च स्वधावचननिवृत्तिः । प्रयोगस् तु प्रपञ्चनीयः । <span style="text-decoration:underline;">ननु</span> च पूर्वं श्राद्धम् अपि वृद्धाव् उपदिष्टम्: &ldquo;अमावास्याष्टका वृद्धिः&rdquo; इति (य्ध् १।२१४) । <span style="text-decoration:underline;">सत्यम्</span> । वृद्धौ तु निमित्ते पूर्वं तु यच् छ्राद्धम् आभ्युदयिकाख्यं, तस्यायं विधिः यथा समावर्तनाद्यारम्भे । यत् तूत्पन्नायां वृद्धौ पुत्रजन्मादिलक्षणायां, तत् पूर्ववद् एवेति व्यवस्था । यद् वा निमित्तमात्रतयैव तत्र तत्र वृद्ध्युपादानम् । इह तु प्रकारोपदेश इति व्याख्येयम् ॥ २४६ ॥</p>
<p><em>अथान्यद् अपि विकारभूतं श्राद्धम् आह ।</em></p>
<blockquote>
<p><strong>एकोद्दिष्टं दैवहीनम् एकार्घ्यैकपवित्रकम् ।</strong></p>
</blockquote>
<blockquote>
<p>आवाहनाग्नौकरणरहितं ह्य् अपसव्यवत् ॥ १।२४७ ॥**</p>
</blockquote>
<p>एकं प्रेतम् उद्दिश्य यत् क्रियते तद् एकोद्दिष्टम् । तच् च पूर्ववद् एव । अयं तु विशेषः: वैश्वदेविककर्महीनम् एकश् चार्घ्यः । तत्राप्य् एकं पवित्रम् । अस्माद् एव च ज्ञायते ऽन्यत्र पवित्रद्वयम् इति । एकदेवतात्वाद् एवार्घ्यैकत्वसिद्धौ तद्वचनं पवित्रसंख्याविधानार्थम् । अस्माद् एव चैतद् अपि ज्ञायते: देवतासंख्ययैवार्घ्यकरणं न ब्राह्मणसंख्यया, नानियमो वेत्य् आशङ्कनीयम् । अयं चान्यो विशेषः: आवाहनाग्नौकरणरहितं स्यात् । कुतः प्राप्तिर् इति चेत् । यतो ऽपसव्यवद् एतद् भवति । अपसव्यसाधनत्वाद् अपसव्यं पार्वणं, तद्वद् एतत् स्यात् । न संनिहिताभ्युदयिकवद् इत्य् अर्थः ॥ २४७ ॥</p>
<p><em>अयं चान्यो विशेषः ।</em></p>
<blockquote>
<p>उपतिष्ठताम् इत्य् अक्षय्यस्थाने विप्रविसर्जने ।**</p>
</blockquote>
<blockquote>
<p>अभिरम्यताम् इति वदेद् ब्रूयुस् ते ऽभिरताः स्म ह ॥ १।२४८ ॥**</p>
</blockquote>
<p>उपतिष्ठताम् इत्य् अक्षय्यम् अस्त्व् इत्य् अस्य स्थाने ब्रूयात् । विप्रविसर्जने च वाजे वाज इत्य् अस्मिन् वक्तव्ये ऽभिरम्यताम् इत्य् एतत् । अयं चात्र विशेषः: अभिरताः स्मेति ब्राह्मणा ब्रूयुः । हशब्दो ऽवधारणार्थः । एतद् एव स्यान् न वाजे वाज इत्य् अर्थः । अन्यत्र प्रत्याम्नानाद् बाध इति ज्ञापितं भवति ॥ २४८ ॥</p>
<p><em>इदं चान्यद् वैकृतं श्राद्धं प्रेतस्य मृताहाद् वा संवत्सरे पूर्णे प्राग् अपि वा कारणान्तरात् ।</em></p>
<blockquote>
<p>गन्धोदकतिलैर् युक्तं कुर्यात् पात्रचतुष्टयम् ।**</p>
</blockquote>
<blockquote>
<p>अर्घ्यार्थं पितृपात्रेषु प्रेतपात्रं प्रसेचयेत् ॥ १।२४९ ॥**</p>
</blockquote>
<p>गन्धोदकतिलैर् युक्तं पात्रचतुष्टयं कुर्यात् । त्रीणि पितॄणाम् एकं प्रेतस्य । किम् अर्थम् । अर्घ्यार्थम् । ततश् च प्रत्याम्नानात् प्राकृतार्घ्यनिवृत्तिः । तच् च प्रेतपात्रं पितृपात्रेषु त्रिधा विभज्यावसेचयेत् । प्रेतशब्देन च केचिद् वृद्धप्रपितामहं व्याचक्षते, प्रकर्षेणेतः प्रेत इति व्युत्पादयन्ति, तदीयं च पात्रं पित्रादिप्रात्रेष्व् आसेचयन्ति । तत् पुनर् न युक्तं, स्मृत्यन्तरविरोधात् । &ldquo;पिण्डकरणे प्रथमः पितॄणां प्रेतः स्यात् पुत्रवांश् चेत्&rdquo; इति पारस्करः (पार्ग् ३।१०।५०) । न च वृद्धस्यापुत्रत्वाशङ्कोपपत्तिः । न चार्वाचीन आसेको युक्तः, सकृद् ऊह्य इव &ldquo;पराञ्चः पितरः&rdquo; इत्य् आम्नायविरोधात् । रूढ्या च प्रेतशब्दः प्रथम एव वर्तते, सर्वत्र प्रयोगदर्शनात् । योगो ऽपि च तद्गत एवानुगन्तव्यः, न तु तत्संभवमात्राद् रूढ्यतिक्रमो युक्त इत्य् अनया दिशा भ्रान्त्यपनोदः कार्यः ॥ २४९ ॥</p>
<p><em>किं तूष्णीम् एव सेचयेत् । नेत्य् उच्यते ।</em></p>
<blockquote>
<p><strong>ये समाना इति द्वाभ्यां शेषं त्व् अर्घ्यादि पूर्ववत् ।</strong></p>
</blockquote>
<blockquote>
<p>एतत् सपिण्डीकरणम् एकोद्दिष्टं स्त्रिया अपि ॥ १।२५० ॥**</p>
</blockquote>
<p>&ldquo;ये समानाः&rdquo; (व्स् १९।४५) इति द्वाभ्याम् ऋग्भ्यां पितृपात्रेष्व् आसेकः । शेषं पूर्ववत् पार्वणवत् । आचरेद् इत्य् अर्थः । कुत एतत् । पात्रत्रयलिङ्गात् । प्रदर्शनार्थं चार्घ्यवचनम् । ततश् च पिण्डदानम् अप्य् एवम् एव । तथा च कात्यायनः: &ldquo;एतेनैव पिण्डो व्याख्यातः&rdquo; इति । एतच् चैकोद्दिष्टपार्वणयोर् विलक्षणं सपिण्डीकरणाख्यं श्राद्धं प्रत्येतव्यम् । संज्ञाकरणम् अतः परं सहैव पिण्डदाननियमार्थम् । &ldquo;एकोद्दिष्टं स्त्रिया अपि&rdquo; मातुर् अपि भवति । सपिण्डीकरणं तु पितुर् एवेत्य् अर्थः । अयं च मातामहैः सह सपिण्डीकरणप्रतिषेधः, तैः सह पिण्डदानात् । स्त्रीभिस् तु सह सपिण्डीकरणम् अस्त्य् एव, स्मृत्यन्तरात् । यद् वा एतत् सपिण्डीकरणम् एकोद्दिष्टं स्त्रिया अपि इत्य् अस्यायम् अर्थः: एक आचार्या उप्दिशन्तीत्य् एकोद्दिष्टं, स्त्रिया अप्य् एतत् सपिण्डीकरणम् अस्तीति । सर्वथा स्त्रीभिः सह सपिण्डीकरनानिषेधः ॥ २५० ॥</p>
<p><em>स्मृत्यन्तरोक्तं सपिण्डीकरणस्य कालद्वयम् अभिप्रेत्याह ।</em></p>
<blockquote>
<p>अर्वाक् सपिण्डीकरणं यस्य संवत्सराद् भवेत् ।**</p>
</blockquote>
<blockquote>
<p>तस्याप्य् अन्नं सोदकुम्भं दद्यात् संवत्सरं द्विजे ॥ १।२५१ ॥**</p>
</blockquote>
<p>सपिण्डीकरणात् पृथग्दाननिषेधे प्राप्ते ऽपवादार्थः श्लोकः । द्विजग्रहणं दानसंबन्धाद् ब्राह्मणार्थम् एव । चतुर्थ्यर्थे सप्तमी छन्दोऽनुरोधात् ॥ २५१ ॥</p>
<p><em>किं पुनः सपिण्डीकृतस्य पृथग्पिण्डता नास्त्य् एव । समाख्यानाद् एवं खलु प्राप्तम् । अस्यापवादः ।</em></p>
<blockquote>
<p><strong>मृताहनि च कर्तव्यं प्रतिमासं तु वत्सरम् ।</strong></p>
</blockquote>
<blockquote>
<p>प्रतिसंवत्सरं चैव श्राद्धं वै मासिकार्थवत् ॥ १।२५२ ॥**</p>
</blockquote>
<p>मृतो यस्मिन्न् अहनि, तस्मिन्न् एव श्राद्दं कुर्वीत । अहःशब्दस् तिथ्यर्थः । ततश् च प्रतिपदादौ यस्याम् एव मृतः, तस्याम् एव कुर्यात् । चशब्दात् संस्काराहनि च । &ldquo;ततः संवत्सरे प्रेतायान्नं दद्याद्, यस्मिन्न् अहनि प्रेतः स्यात्&rdquo; इति संस्काराहनि च स्रद्धं दर्शयति, प्रेतशब्दस्य संस्कार्यवचनत्वात् । कुत एतत् । मृतायेति वक्तव्ये प्रेतायेति वचनात् । स्मृतित आम्नायाच् च । तथा च पारस्करः: &ldquo;प्रेतस्पृशो ग्रामं न प्रविशेयुर् आ नक्षत्रदर्शनात्&rdquo; इति (पार्ग् ३।१०।३५) प्रेतशब्दं संस्कार्यवचन दर्शयति । मनुर् अपि ।</p>
<blockquote>
<p>अह्ना चैकेन रात्र्या च त्रिरात्रैर् एव च त्रिभिः ।</p>
</blockquote>
<blockquote>
<p>प्रेतस्पृशो विशुध्यन्ति । इति । (म्ध् ५।६४)</p>
</blockquote>
<p>तथा शवस्पर्शने स्नानम् एवोक्तम् ।</p>
<blockquote>
<p>शवं तत्स्पृषिनं चैव स्पृष्ट्वा स्नानेन शुध्यति । इति । (म्ध् ५।८५)</p>
</blockquote>
<p>आम्नायश् च: &ldquo;एतद् वै परमं तपो यत् प्रेतम् अरण्यं नयन्ति, यत् प्रेतम् अग्नाव् अभ्यादधति&rdquo; इति संस्कारप्रवृत्ताव् एव प्रेतशब्दं दर्शयति । <span style="text-decoration:underline;">ननु</span> एतद् विपरीतं, प्रेतस्य सतो ऽरण्यनयनोपदेशात् । <span style="text-decoration:underline;">मैवम्</span>, अन्यत्राभिधानाद् &ldquo;यो वै कश्चिन् म्रियते स शवः&rdquo; इति । अतो मृतमात्रवचनः शवशब्दः, संस्कार्यवचनश् च प्रेतशब्दः । अतश् च यस्मिन्न् अहनि प्रेतः स्यात् संस्कृतः स्याद् इत्य् अयम् एवास्यार्थः । तत्रासंस्कृतस्य श्राद्धलोपो मा भूद् इत्य् आचार्यस्य मृताहर्ग्रहणम् । इयं चात्र व्यवस्था: यो न संस्कृतः, तस्य मृताहनि । अन्यस्य संस्काराहन्य् एव । यस्य तूभयम् अपि न ज्ञातं, तस्य यदाधिकृतानां तत्त्वतो मरणावगतिः, तद् अहर् एव सामर्थ्यात् कुर्यात् । अन्यथा ह्य् अविशेषेणैव विहितैकोद्दिष्टलोपः स्यात् । किम् एतद् अन्तर्दशाह एव स्राद्धं कुर्यात् । नेति ब्रूमः । प्रतिमासम् एव नान्तर्दशाह इत्य् अवधारणार्थस् तुशब्दः । कियन्तं कालम् । यावद् वत्सरम् । परतस् तु प्रतिसंवत्सरम् एव । चशब्दः शस्त्रहतादेः कृष्णचतुर्दश्यर्थः, त्रिपक्षाद्यर्थश् च । सपिण्डीकृतस्य पृथक्पिण्डाबावप्रसक्ताव् आह: &ldquo;श्राद्दं वै मासिकार्थवत्&rdquo; कुर्यात् । वैशब्दः समाख्याबाधनार्थः । अर्थशब्दो विधानार्थः । यथा विहितं मासिकं, तथेत्य् अर्थः । ततश् च मासिकविधानवत् सपिण्डीकृतस्याप्य् एकोद्दिष्टम् अस्त्य् एवेति श्लोकार्थः । <span style="text-decoration:underline;">ननु</span> च मासिकं पार्वणम् एवोच्यते,</p>
<blockquote>
<p>पिण्डानां मासिकं श्राद्दम् अन्वाहार्यं विदुर् बुधाः । (म्ध् ३।१२२)</p>
</blockquote>
<p>इति मासिकवचनात् । <span style="text-decoration:underline;">नैतद् एवम्</span> । एवं सति सपिण्डीकरणात् प्राग् अपि पार्वणवत् स्यात् । तत्रैतद् विरुध्येत,</p>
<blockquote>
<p>असपिण्डक्रियाकर्म द्विजातेः संस्थितस्य तु । (म्ध् ३।२४७)</p>
</blockquote>
<p>इति, संवत्सरे वा सपिण्डीकरणविधिर् अनर्थकः स्यात् । समाख्ययैव सिद्धे श्लोकानर्थक्यम् एव स्यात् । तस्मात् स्मृत्यन्तरोक्तम् एकोद्दिष्टम् एव मासिकशब्देन प्रत्येतव्यम् । तथा च यमः:</p>
<blockquote>
<p>सपिण्डीकरणाद् ऊर्ध्वम् ऋते कृष्णचतुर्दशीम् ।</p>
</blockquote>
<blockquote>
<p>प्रतिसंवत्सराद् अन्यद् एकोद्दिष्टं न कारयेत् ॥</p>
</blockquote>
<p>तथा ।</p>
<blockquote>
<p>वर्षे वर्षे तु कर्तव्या मातापित्रोस् तु संनतिः ।</p>
</blockquote>
<blockquote>
<p>अदैवं भोजयेच् छ्राद्धं पिण्डम् एकं च निर्वपेत् ॥ इति ।</p>
</blockquote>
<p>यत् पुनर् मनोः &ldquo;असपिण्डक्रियाकर्म&rdquo; इत्य् उपक्रम्य,</p>
<blockquote>
<p>सह पिण्डक्रियायां तु कृतायाम् अस्य धर्मतः ।</p>
</blockquote>
<blockquote>
<p>अनयैवावृता कार्यं पिण्डनिर्वपणं सुतैः ॥ इति । (म्ध् ३।२४८)</p>
</blockquote>
<p>अनयैवेति संनिहितपार्वणावृदुपदेशः, तद् अन्यत्र प्रतिसंवत्सराद् अवसेयम् । तथेदम् अपि,</p>
<blockquote>
<p>प्रदानं यत्र यत्रैषां सपिण्डीकरणात् परम् ।</p>
</blockquote>
<blockquote>
<p>तत् स्यात् पार्वणवत् सर्वम् अन्यत्राभ्युदयात् पितॄन् ॥</p>
</blockquote>
<p>इति, तद् अपि प्रतिसंवत्सराद् अन्यत्रैव । अथ वा, मानवम् अप्य् एकोद्दिष्टविधानायैव । अनयैवेति संनिहिततरत्वाद् एदोद्दिष्टावृद् एव गृह्यते । न पार्वणावृद्, व्यवहितत्वात्, एकोद्दिष्टे ऽपि त्व् आवृत्संभवात् । किम् अर्थं तर्हि वचनं, सपिण्डीकरणम् इति समाक्यानात् सहपिण्डदानाशङ्का मा भूद् इति । इतरता पूर्वश्लोकात् समाख्यानाच् च तत्सिद्धेर् आरम्भो व्यर्थ एव स्यात् । तस्मात् सहपिण्डक्रियायां त्व् इत्यपिशब्दार्थस् तुशब्दः, संशयव्यावृत्त्यर्थो वा, न समाख्यानमात्राद् व्यामोहः कार्य इति सपिण्डीकृतस्याप्य् अनयैवैकोद्दिष्टावृता कार्यम् इत्य् अर्थः । एवं च सति सर्वदैवैकोद्दिष्टप्रसङ्गे पार्वणश्राद्धविधानसामर्थ्याद् आचार्यवचनाच् च मृताहनीत्यादेः प्रतिसंवत्सरादाव् एवैकोद्दिष्टम्, अन्यत्र पार्वणवद् एवेति व्यवस्था । यत् तु &ldquo;प्रदानं यत्र यत्रैषाम्&rdquo; इति, तत् प्राचीनावीताद्यर्थं न पिण्डत्रित्वार्थम्, &ldquo;अन्यत्राभ्युदयात्&rdquo; इत्य् अपवादात् । किं च, एषाम् इति बहुवचनाद् यत्र यत्र बहूनां दानं पितॄन् उद्दिश्य प्राप्तं तत्र तत्रैवम् इति गम्यते, न तु यत्र प्रदानं तत्र बहव इति । पितृवचनं च प्रेतव्यावृत्त्यर्थम् एव । तथा च भृगुः ।</p>
<blockquote>
<p>वर्षे वर्षे तु कर्तव्या मातापित्रोस् तु संनतिः ।</p>
</blockquote>
<blockquote>
<p>अदैवं भोजयेच् छ्राद्दं पिण्डम् एकं च निर्वपेत् ॥ इति ।</p>
</blockquote>
<p>ततः संवत्सरे संवत्सरे प्रेतायान्नं दद्याद् इति चोदितम् एव । अन्ये तु कुतश्चिद् आगमय्येमं श्लोकं पठन्ति:</p>
<blockquote>
<p>यः सपिण्डीकृतं प्रेतं पृथक् पिण्डेन योजयेत् ।</p>
</blockquote>
<blockquote>
<p>विधिघ्नस् तेन भवति पितृहा चोपजायते ॥ इति ।</p>
</blockquote>
<p>अयं त्व् अस्पष्टमूलत्वाद् अकिंचित्करः । किं च, अस्याप्य् उक्तविषयतैव, उक्तत्वान् न्यायस्य । अथ वा अयम् अप्य् एकोद्दिष्टद्योतनार्थ एव । अयम् अस्यार्थः: यः सपिण्डीकृतम् इति व्यामोहात् प्रेतधर्मैकपिण्डार्हं प्रेतं प्रतिसंवत्सरादौ नैव पृथक् पिण्डे योजयेत्, स तेन व्यामोहेनैकोद्दिष्टविधिघ्नो भवतीत्यादि । यद् वा पृथग्भावः पिण्डानां यस्मिंस् तत् पृथक्पिण्डं पार्वणम् एव, तत्रैव च योजनं संभवति, नैकोड्डिष्टे, द्वितीयापेक्षत्वाद् योगस्य इति । किं च सहपिण्डदान्प्रसक्तौ युक्त आरम्भः, अन्यथा तु निर्निमित्त एव स्यात्, प्राप्त्यभावद् इत्य् अलं प्रसङ्गेन ॥ २५२ ॥</p>
<p><em>सर्वश्राद्धेषु प्रातिस्विको भेद उक्तः पिण्डदानान्तः । साधारणं त्व् इदानीम् आह ।</em></p>
<blockquote>
<p><strong>पिण्डांस् तु गोऽजविप्रेभ्यो दद्याद् अग्नौ जले ऽपि वा ।</strong></p>
</blockquote>
<blockquote>
<p>प्रक्षिपेत् सत्सु विप्रेषु द्विजोच्छिष्टं न मार्जयेत् ॥ १।२५३ ॥**</p>
</blockquote>
<p>विप्रादिभ्यः पिण्डं दद्यत्, अग्नाव् उदके वा प्रक्षिपेद् न स्वेच्छया विनियुञ्जीत । ब्राह्मणेषु चानुत्थितेषु पित्रर्थब्राह्मणोच्छिष्टं न मार्जयेत् । द्वितीयं द्विजग्रहणं पित्रर्थब्राह्मणार्थम् । अयं चान्त्यः कल्पः । शक्तिविषये तु वासिष्ठम् ।</p>
<blockquote>
<p>उच्छिष्टं न प्रमृज्यात् तु यावन् नास्तम् इतो रविः । इति । (वध् ११।२२)</p>
</blockquote>
<p><span style="text-decoration:underline;">ननु</span> एतद् वैकृतश्राद्धाभिधानात् प्राग् एव वक्तव्यम् । <span style="text-decoration:underline;">सत्यम्</span> । प्रतिपत्तीनां त्व् अप्रवृत्त्यर्थो ऽयम् आरम्भः । ततः संस्रवाधानादेर् अप्रवृत्तिसिद्धिः । वक्ष्यमाणस्य चैवं साधारण्यात् पायसादिद्रव्यम् अपि सर्वार्थं स्यात् । अन्यथा पितृतुष्ट्यर्थोपदेशाद् आभ्युदयिकादाव् अभावशङ्कापि स्यात् । कामसंयोगाच् चैवं तिथ्याद्याश्रयाः सर्वार्थाः भवन्ति, अन्यथा प्रकृताव् एव स्युः, फलस्यानतिदेशाद् इत्यादिक्रमभेदप्रयोजनम् अवसेयम् ॥ २५३ ॥</p>
<p><em>कानि पुनः पितृतुष्ट्यर्थान्य् अन्नानि । इमानीत्य् उच्यते ।</em></p>
<blockquote>
<p>हविष्यान्नेन वै मासं पायसेन तु वत्सरम् ।**</p>
</blockquote>
<blockquote>
<p>मात्स्यहारिणऔरभ्रशाकुनच्छागपार्षतैः ॥ १।२५४ ॥**</p>
</blockquote>
<blockquote>
<p>ऐणरौरववाराहशाशैर् मांसैर् यथाक्रमम् ।**</p>
</blockquote>
<blockquote>
<p>मासवृद्ध्या हि तुष्यन्ति दत्तैर् इह पितामःआः ॥ १।२५५ ॥**</p>
</blockquote>
<p>हविष्यान्नेन व्रीह्यादिना मासिकी तृप्तिः, मत्स्यादिभिः शशान्तैर् द्वित्रिमासाद्येकादशमासान्ता । पायसेन तु गव्येन संवत्सरम् । तथा च मनुः ।</p>
<blockquote>
<p>संवत्सरं तु गव्येन पयसा पायसेन वा । इति । (म्ध् ३।२७१)</p>
</blockquote>
<p>पितामहग्रहणं च मातामहाद्युपलक्षणम् अपि प्रकरणाविशेषाद् द्रष्टव्यम् । मत्स्यहारिणौ प्रसिद्धौ । औरभ्रम् आविकम् । शाकुनं शकुनिहतभक्ष्यप्राणिषु भवम् । पार्षतं पृषन्मांसम् । एणः शिशुः कृष्णमृग एव । जात्यन्तरम् इत्य् अन्ये । रुरुर् बृहच्छृङ्गो मृग एव । वराहः सूकरः । शशः प्रसिद्धः । तुष्टिवचनानुसाराच् च यथार्थवादं दानविधिकल्पना, न तु पायसदानात् संवत्सं तृप्ता एव पितर इति श्राद्धाकरणम् ॥ २५४–२५५ ॥</p>
<p><em>इमानि त्व् अतितुष्ट्यर्थानि ।</em></p>
<blockquote>
<p><strong>खड्गामिषं महाशल्कं मधु मुन्यन्नम् एव च ।</strong></p>
</blockquote>
<blockquote>
<p>लोहामिषं कालशाकं मांसं वार्ध्राणसस्य च ॥ १।२५६ ॥**</p>
</blockquote>
<blockquote>
<p>यद् ददाति गयास्थश् च सर्वम् आनन्त्यम् अश्नुते ।**</p>
</blockquote>
<blockquote>
<p>तथा वर्षे त्रयोदश्यां मघासु च न संशयः ॥ १।२५७ ॥**</p>
</blockquote>
<p>खड्गामिषं गन्धकमांसम् । महाशल्कः शरभ इति केचित् । तत् त्व् अमेध्यश्रुतेर् अयुक्तम् । अतो मत्स्यविशेष एव कश्चिन् महाशल्कः प्रत्येतव्यः । मुन्यन्नं श्यामाकादि । लोहो लोहितच्छागः । आमिषवचनं पश्वालम्भाशङ्कानिवृत्त्यर्थम् । वार्ध्राणसो वृद्धच्छागः । कङ्कणाहिर् इत्य् अन्ये । पुनर् मांसवचनं स्तुत्यर्थम् । तथा चाम्नायः: &ldquo;एतद् वै परमम् अन्नाद्यं यन् मांसम्&rdquo; इति । गयास्थश् चेति चशब्दो मघादिकालसमुच्चयार्थः । उत्तरत्र तु समस्तालाभे प्रत्येकम् अपि दद्याद् इति विकल्पार्थः । सर्वशब्दाद् अन्यद् अपि यद् वात्र ददाति, तद् एवाक्षयं पितॄन् प्राप्नोतीत्य् अर्थः । असंशयवचनाद् अर्थवादाद् एव फलकल्पना न स्तुतिमात्रावसायित्वम् इति मन्तव्यम् ॥ २५६–२५७ ॥</p>
<p><em>एवं तावद् देशकालाश्रयं नैयोगिकं श्राद्धम् उक्त्वेदानीं कामसंयोगेनाह ।</em></p>
<blockquote>
<p>कन्यां कन्यावेदिनश् च पशून् मुख्यान् सुतान् अपि ।**</p>
</blockquote>
<blockquote>
<p>द्यूतं कृषिवणिज्यं च द्विशफैकशफं तथा ॥ १।२५८ ॥**</p>
</blockquote>
<blockquote>
<p>ब्रह्मवर्चस्विनः पुत्रान् स्वर्णरूप्ये सकुप्यके ।**</p>
</blockquote>
<blockquote>
<p>ज्ञातिश्रैष्ठ्यं सर्वकामान् आप्नोति श्राद्धदः सदा ॥ १।२५९ ॥**</p>
</blockquote>
<blockquote>
<p>प्रतिपत्प्रभृति ह्य् एता वर्जयित्वा चतुर्दशीम् ।**</p>
</blockquote>
<blockquote>
<p>शस्त्रेण तु हता ये वै तेषां तत्र प्रदीयते ॥ १।२६० ॥**</p>
</blockquote>
<p>श्लोकत्रयस्याप्य् अयम् अर्थः: सार्वकालम् एव प्रतिपत्प्रभृत्यमावास्यान्तासु तिथिषु चतुर्दशीव्यतिरेकेण प्रत्येकं यथाक्रमेण कन्यालाभादीनि चतुर्दष फलान्य् अवसेयानि । प्रतिपदि श्राद्धकरणात् कन्यां दुहितृकामाः कन्यावेदिनश् च परिणयनकामास् तां प्राप्नुवन्तीति । एवम् उत्तरत्रापि योज्यम् । पशवश् छागादयः । मुख्याः सुता ब्राह्मीपुत्रादयः । द्यूतकृषिवाणिज्येषु लाभातिरेकः । द्विश्फं गवादि । एकशपम् अश्वादि । ब्रह्मवर्चस्विनः श्रुताध्ययनसंपन्नाः । स्वर्णरूप्ये प्रसिद्धे । कुप्यं ताम्रोपस्करादि । सर्वकामाः प्रकृता एव । स्पष्टम् अन्यत् ॥ २५८–२६० ॥</p>
<p><em>तथेदम् अपि कामसंयोगेनैव ।</em></p>
<blockquote>
<p>स्वर्गं ह्य् अपत्यम् ओजश् च शौर्यं क्षेत्रं बलं तथा ।**</p>
</blockquote>
<blockquote>
<p>पुत्रान् श्रैष्ठ्यं ससौभाग्यम् अपत्यं मुख्यतां सुतान् ॥ १।२६१ ॥**</p>
</blockquote>
<blockquote>
<p>प्रवृत्तचक्रतां पुत्राञ् ज्ञतिभ्यः प्रभुतां तथा ।**</p>
</blockquote>
<blockquote>
<p>अरोगित्वं यशो वीतशोकतां परमां गतिम् ॥ १।२६२ ॥**</p>
</blockquote>
<blockquote>
<p>धनं विद्यां भिषक्सिद्धिं कुप्यं गावो ह्य् अजाविकम् ।**</p>
</blockquote>
<blockquote>
<p>अश्वान् आयुश् च विधिवद् यः श्राद्धं परिवेषयेत् ॥ १।२६३ ॥**</p>
</blockquote>
<blockquote>
<p>कृत्तिकादिभर्ण्यन्तं स कामान् आप्नुयाद् इमान् ।**</p>
</blockquote>
<blockquote>
<p>आस्तिकः श्रद्दधानश् च व्यपेतमदमत्सरः ॥ १।२६४ ॥**</p>
</blockquote>
<p>इदम् अपि श्लोकचतुष्टयं पूर्ववद् व्याख्येयम् । कृत्तिकादिभरण्यन्तानि सप्तविंशतिर् एव नक्षत्राणि । तावन्त्य् एव स्वर्गादीन्य् अपि फलानि प्रत्येकं यथाक्रमं योज्यानि । कृत्तिकासु सर्वकालं श्राद्धकरणात् स्वर्गप्राप्तिः । एवं रोहिण्यादाव् अपत्यादिप्राप्तियोजना । हिशब्दादयश् च पादपूरणार्थाः । एवं पूर्वत्रापि व्याख्येयम् । न चात्र फलतयोपन्यासाद् द्यूतादिकर्तव्यताप्रतिषेधातिक्रमेण तु प्रवृत्तानाम् अभ्युपाय इति मन्तव्यम् । स्पष्टम् अन्यत् ॥ २६१–२६४ ॥</p>
<p><em>अथ किम् एतच् छ्राद्धं कर्तुर् एव फलप्रदम् उत पितॄणाम् अप्य् उपकारकम् इति । उभयार्थम् इति ब्रूमः, तथैवावगमात् । उक्ता हि पितृतृप्तिः कर्तुश् च कामावाप्तिः । सत्यम् उक्ता । अनुपपन्ना (?) तु सा । कथं हि स्वकर्मानुसाराद् अनेकविधयोनिगतपितृतुष्ट्युपपत्तिः । शास्त्रप्रमाणकत्वाद् अस्यार्थस्याचोद्यम् एतत् । किं च ।</em></p>
<blockquote>
<p>वसुरुद्रादितिसुताः पितरः श्राद्धदेवताः ।**</p>
</blockquote>
<blockquote>
<p>प्रीणयन्ति मनुष्याणां पितॄञ् छ्राद्धेन तर्पिताः ॥ १।२६५ ॥**</p>
</blockquote>
<p>अग्न्यादयो नक्षत्रान्ता वसवः । प्राणाद्यात्मैकादश् रुद्राः । द्वादश मासा आदित्याः । एते नित्या एवार्थाः पितरः । एत एव श्राद्धदेवताः प्रत्येतव्याः । तस्माद् अविरोधः । एवं सति मनुष्यपितॄणां किम् आयातम् । उच्यते । एते देवा वस्वादयः प्रीताः प्रीणयन्ति यत्रतत्रस्थान् मनुष्याणां पितॄन् श्राद्धात्तरसानुप्रदानेनेत्य् (?) अर्थः । सर्वप्राणिगतत्वाच् चैषां सर्वावस्थितपितृतर्पणसामर्थ्यम् अविरुद्धम् । अग्न्यादीनां च सर्वेषाम् अन्तर्वर्तिन्यो देवता इष्यन्त एवेत्य् अविरोधः । पूर्वम् अप्य् अनेनैवाभिप्रायेण पितॄणां संप्रदानत्वम् उक्तम् । पितृभ्यो दद्याद् इति चोदितत्वात् तदुपपत्त्यपेक्षाम् उपपादयन्तो ऽर्थवादा अपि हि प्रमाणम् एवेत्य् अवधार्य नातीव कुतार्किकोक्तकुसृत्यालीकचोद्याभिनिवेशः कार्यः । <span style="text-decoration:underline;">ननु</span> चाचोदिता एव वस्वादयो देवताः । इयम् एव हि तच्चोदनेत्य् उच्यमाने पूर्वचोदितपितृदेवतात्वहानिः । <span style="text-decoration:underline;">अत्रोच्यते</span> । वस्वादीनां च देवतात्वाभिधानात् पितॄणां च संप्रदानत्वाद् अविरोधः । देवा इति वक्तव्ये देवता इति पादपूरणार्थः । अनर्थक एव वा तल्प्रयोगः । देवो दानाद् इति च व्युत्पादनाद् दातारो वस्वादय इति गम्यते । ततश् चायम् अर्थो भवति: यत् कर्त्रा पितृभ्यो दातुम् इष्टं तद् वस्वादयो यत्रतत्रस्थेभ्यः सर्वगतत्वेन समर्था दातुम् इति । अतो ऽनवद्यम् । वस्वादिभ्यो ऽपि च प्रदातृवचनात् तृप्तिर् अस्त्य् एवेत्य् अवसेयम् । यद् वा पितॄणां रूपद्वयम् । संसारिरूपता वस्वादिरूपता च । तत्र ये वस्वादिरूपता प्राप्तास् ते ऽन्येभ्यः संसरिभ्यो विभुत्वात् तृप्तिं कुर्वन्तीत्य् अर्थः । यत्र चाभ्युदयादौ देवतात्वेनैव पितॄणां संबन्धः, तत्र वस्वादिरूपतयैव देवतात्वम् । चोदनानुसारात् तु नामगोत्रेणैव । एवं च जानतो ऽधिकार इत्य् अवसेयम् । अथ वा अन्यार्थ एवायं श्लोकः । वस्वादयो ऽपि श्राद्धदेवता एव । तत्रेयं विषयकॢप्तिः । यः पितृनामानभिज्ञः स वस्वादिभ्यस् त्रिभ्यो दद्यात् । जीवपितृको वाभ्युदये, अन्यस् तु पितृभ्यस् त्रिभ्य एवेति । तथा चाश्वलायनः: &ldquo;नामान्य् अविद्वांस् ततपितामहप्रपितामहेति&rdquo; (आश्श्र् २।६।२४) नामानभिज्ञस्याधिकारं दर्शयति । स्मृतिद्वयाच् च विकल्पः, वस्वादिपदैर् वादेशस् ततादिपदैर् वेति । एवं च सत्य् अर्थवादप्राप्तसंप्रदानानुसाराद् दद्याद् इत्य् उत्पत्तिचोदनोपपत्तिः । एवं च विद्वद्भिः पुत्रैः श्राद्धेनाप्याय्यमानाः पितरः स्वयम् अपुण्यकृतो ऽपि वस्वादिपदं लभन्ते इत्य् अवसेयम् ॥ २६५ ॥</p>
<p><em>तच् च प्राप्य ततः ।</em></p>
<blockquote>
<p>आयुः प्रज्ञां धनं विद्यां स्वर्गं मोक्षं सुखानि च ।**</p>
</blockquote>
<blockquote>
<p>प्रयच्छन्ति तथा राज्यं प्रीता नॄणां पितामहाः ॥ १।२६६ ॥**</p>
</blockquote>
<p>अपष्टार्थः श्लोकः ॥ २६६ ॥</p>
<ul>
<li>एवम् एतच् छ्राद्धम् आचार्यमतेनामावास्यादिषु तिथिषु पितृद्वेषिभिर् अपि चोदनानुसाराच् छक्तिविषये नियोगतः कर्तव्यम् । अशक्तौ तु माववं प्रत्येतव्यम् ।</li>
</ul>
<blockquote>
<p>अनेन विधिना श्राद्धं त्रिरब्दस्येह विर्वपेत् ।</p>
</blockquote>
<blockquote>
<p>हेमन्तग्रीष्मवर्षासु पाञ्चयज्ञिकम् अन्वहम् ॥ इति । (म्ध् ३।२८१)</p>
</blockquote>
<p>पाञ्चयज्ञिकवचनं दृष्टान्तार्थम् । यथैव प्रत्यक्षश्रुत्यनुसाराद् अशक्ताव् अपि &ldquo;अहर् अहर् दद्याद् ओदपात्रादि&rdquo; (श्ब् ११।५।६।२) इत्य् अन्वहं पाञ्चयज्ञिककरणं, तथानेनापि स्मार्तविधिनोक्तं: निर्विचिकित्सम् इह गृहाशमे वसता त्रिर्वर्षस्यात्यन्तम् अशक्तेनापि कार्यम् इति । अग्निहोत्रिणश् चायं कल्पः । सुष्ठ्व् अप्य् अशक्तौ,</p>
<blockquote>
<p>न दर्शेन विना श्राद्धम् आहिताग्नेर् द्विजन्मनः । इति । (म्ध् ३।२८२)</p>
</blockquote>
<p>&ldquo;न श्राद्धेन विना दर्शे&rdquo; इति विभक्तिव्यत्ययः । अन्यथा ह्य् असामञ्जस्यं स्यात् । यस्य त्व् औपासनम् अपि नास्ति, तस्य श्राद्धानधिकर एव । यतः,</p>
<blockquote>
<p>न पैतृयज्ञिको होमो लौकिके ऽग्नौ विधीयते । इति । (म्ध् ३।२८२)</p>
</blockquote>
<p>तदभावे च श्राद्धवैगुण्यम् । सर्वस्यैव त्व् अत्यन्ताशक्ताव् अयं कल्पः ।</p>
<blockquote>
<p>यद् एव तर्पयत्य् अद्भिः पितॄन् स्नात्वा समाहितः ।</p>
</blockquote>
<blockquote>
<p>तेनैव सर्वम् आप्नोति पितृयज्ञक्रियाफलम् ॥ (म्ध् ३।२८३)</p>
</blockquote>
<p>इत्य् एव तावन् मनुः । &ldquo;शाकेनापि नापरपक्षम् अतिक्रामेद् मासि मासि चाशनम् इति श्रुतिः&rdquo; (पार्ग् श्राद्धसूत्र १) इति च कात्यायनः । तच् चापरपक्षिकार्थम् इति संप्रदायः । सर्वथा शक्त्यनुसाराद् अशाठ्येन श्राद्धकरणम् इति परमार्थः ।</p>
<ul>
<li><span style="text-decoration:underline;">कस्मात्</span> पुनर् मानवो ऽपि श्राद्धकल्प आचार्येण नोपनिबद्धः । समानार्थत्वात्, अनेनैव च प्रयोजनावाप्तेः । न च सर्वं सर्वस्मर्तृभिर् वक्तव्यं, स्मृतिबहुत्वस्यानर्थक्यप्रसङ्गात् । <span style="text-decoration:underline;">मैवम्</span> । एककालीनं यत् पुंसो नैयोगिकं कर्यं, तत् सर्वैः स्मर्तव्यम्, अन्यथा सापेक्षत्वप्रसङ्गात् । <span style="text-decoration:underline;">ननु</span> च यद् येनोपलब्धं, स तद् एव स्मर्तुं क्षमः । <span style="text-decoration:underline;">स्मर्तृस्वरूपानिभिज्ञ! मैवम्</span> । येन ह्य् अशेषतो वेदार्थो नावगतः, स कथम् इवोपदिशेत् । उपदिशन् वा कथं विद्वद्भिर् ग्राह्यवचनः स्यात् । आदृताश् च मन्वादयः, तस्माद् अखिलवेदार्थाभिज्ञाः, तदुपदेशाच् चान्यस्यावगतेर् अनुष्ठानाविरोधः । <span style="text-decoration:underline;">ननु</span> एवं सति सर्वं सर्वस्मर्तृभिर् उपदेष्टव्यम् । <span style="text-decoration:underline;">बाढम्</span> । <span style="text-decoration:underline;">कथं</span> तर्ह्य् अनुपदेशः । कारणान्तरात् । यथैव श्रद्धं समानार्थत्वान् मानवम् आचार्येण नोक्तं, तथा मनुनापि मातामहश्राद्धं, वैकल्पिकत्वात् । कुतो वैकल्पिकत्वम् इति चेद्, अस्माद् एव मन्वनभिधानात् । यत् तु नित्यत्वम् उक्तं, तद् आचार्याभिप्रायेण । एवंरूपाश् च विकल्पाः द्रष्टव्याः । तेनैव चशब्दादिहिः स्मृत्यन्तरोक्तार्थान्तर्भावः । यत्र त्व् अन्तर्भावासंभवः, तत्र प्रयोगार्थायां स्मृताव् अनुच्यमानं वैकल्पिकत्वेन द्रष्टव्यम् । गुणार्थायां त्व् अन्यपरत्वात् स्वरूपाभिधानम् अतन्त्रम् इत्य् उक्तम् एवैतद् &ldquo;वक्तारो धर्मशास्त्राणाम्&rdquo; इत्य् अत्र । सर्वथा स्मृतिरचनाविशेषान् निर्विचिकित्सां प्रमाणताम् आलोच्य सर्वम् एवमादि यथायोगं विविच्य व्याख्येयम् । अत एव स्मृतिबहुत्वानर्थक्यचोद्यम् अप्य् अचोद्यम् एवेति स्थितम् ।</li>
</ul>
<blockquote>
<p>इति विरचित एष श्राद्धकल्पः पुराणः</p>
</blockquote>
<pre><code>        &gt; स्फुटविकटविविक्तन्यायसन्दर्भगर्भः ।
</code></pre>
<blockquote>
<p>इमम् इति च विवस्वान् याज्ञवल्क्याय साक्षात्</p>
</blockquote>
<pre><code>        &gt; पितृसमयविधिज्ञः प्रोक्तवाञ् छ्राद्धदेवः ॥
</code></pre>
<p><strong>इति श्राद्धप्रकरणम्</strong></p>
<blockquote>
<p>**</p>
</blockquote>
<p><strong>अथ विनायकादिकल्पप्रकरणम्</strong></p>
<p><em>एवं तावच् छ्राद्धम् उपदिष्टम्, निमित्तसंयोगौ च । इदं त्व् अत्र वक्तव्यम् । कस्मात् पुनर् एतान्य् अनन्तरम् एव स्वर्गादीनि फलानि कर्मणो नोत्पद्यन्ते । विशिष्टशरीरोपभोग्यत्वात् स्वर्गस्येति चेत्, पुत्रादीनां तर्ह्य् अनन्तरोत्पादप्रसङ्गः । कस्य चैतद् अनिष्टम् । <span style="text-decoration:underline;">ननु</span> अदर्शनाद् भवतः । <span style="text-decoration:underline;">मैवम्</span> । निमित्तान्तरात् तददर्शनं, न तु कर्मणाम् अनुत्पादकत्वात् । किं तन्निमित्तान्तरम् इति । उच्यते ।</em></p>
<blockquote>
<p>**</p>
</blockquote>
<blockquote>
<p>विनायकः कर्मविघ्नसिद्ध्यर्थं विनियोजितः ।**</p>
</blockquote>
<blockquote>
<p>गणानाम् आधिपत्याय रुद्रेण ब्रह्मणा पुरा ॥ १।२६७ ॥**</p>
</blockquote>
<p>विनायकशब्देनात्र व्यामोह उच्यते । स हि भावाभावाभ्यां कर्मविघ्नार्थं सिद्ध्यर्थं च विरुद्धासु क्रियासु पुरुषनयनाद् विनायकशब्दवाच्यः क्रोधादिष्व् आरम्भकत्वेनापकर्षहेतोर् गणस्याधिपत्ये विनियुक्तो रुद्रेण । ब्रह्मणा शरीरस्रष्ट्रेत्य् अर्थः । यद् वा प्राकृताशुभकर्मनिचयो विनायकशब्दवाच्यः । सो ऽपि स्वफलोत्पादप्रवृत्तौ विविधं मनुष्यान् नयन् विनायक एव । स च सांप्रतं कर्मणः फलप्रदानप्रवृत्तस्य विघ्नार्थं रुद्रब्रह्मशब्दवाच्यापूर्वशक्त्या विनियोजितः प्राणिगणानां बलवत्त्वेनाधिपत्यायैव प्रवृत्तः सर्वथा स्वेच्छाप्रवृत्तिं निरुणद्धीत्य् अर्थः । तथा च व्यासः ।</p>
<blockquote>
<p>यत् तत् पूर्वकृतं कर्म न स्मरन्तीह मानवाः ।</p>
</blockquote>
<blockquote>
<p>तद् इदं पाण्डवश्रेष्ठ दैवम् इत्य् अभिधीयते ॥ इति ।</p>
</blockquote>
<p>देवैर् इव सृष्टं दैवम् । रुद्रेण ब्रह्मणा चेत्य् अत्रापि योज्यम् । क्रोधो वा रुद्रः । ब्रह्म शास्त्रीयं विधानम् । तत्र क्रोधोपहतेन यद् ब्रह्म नादृतं तेन ब्रह्मणा प्राक्कृताशुभेनैव रूपेणायम् इदानीं क्रोधाख्यो विनायको विनियुक्त इत्यादि योज्यम् । अस्तु वा देवतैव विनायको ऽर्थवादानुसारात् । अधिकारतस् तु नित्यत्वाव्याघातः ॥ २६७ ॥</p>
<p><em>कथं पुनः प्राक्तनाशुभसंयोगः पुरुषस्यावगम्यत इत्य् आह ।</em></p>
<blockquote>
<p>तेनोपसृष्टो यस् तस्य लक्षणानि निबोधत ।**</p>
</blockquote>
<blockquote>
<p>स्वप्ने ऽवगाहते ऽत्यर्थं जलं मुण्डांश् च पश्यति ॥ १।२६८ ॥**</p>
</blockquote>
<blockquote>
<p>काषायवाससश् चैव क्रव्यादांश् चाधिरोहति ।**</p>
</blockquote>
<blockquote>
<p>अन्त्यजैर् गर्दभैर् उष्ट्रैः सहैकत्रावतिष्ठते ॥ १।२६९ ॥**</p>
</blockquote>
<blockquote>
<p>व्रजमानस् तथात्मानं मन्यते ऽनुगतं परैः ।**</p>
</blockquote>
<blockquote>
<p>विमना विफलारम्भः संसीदत्य् अनिमित्ततः ॥ १।२७० ॥**</p>
</blockquote>
<p>जाग्रदवस्थायाम् अप्य् एतानि कौनख्यादिवत् पुराकृताशुभकर्मनिमित्तानि द्रष्टव्यानि ॥ २६८–२७० ॥</p>
<p><em>इदं त्व् अत्रातिस्पष्टं प्राक्तनाशुभसंयोगनिमित्तम् ।</em></p>
<blockquote>
<p>तेनोपसृष्टो लभते न राज्यं राजनन्दनः ।**</p>
</blockquote>
<blockquote>
<p>कुमारी न च भर्तरम् अपत्यम् गर्भम् एव च ॥ १।२७१ ॥**</p>
</blockquote>
<p>गर्भिण्य् अपत्यम् ऋतुमत्य् अपि न गर्भम् इति च योज्यम् ॥ २७१ ॥</p>
<blockquote>
<p><strong>आचार्यत्वं श्रोत्रियः सन् न शिष्यो ऽध्ययनं तथा ।</strong></p>
</blockquote>
<blockquote>
<p>वणिग् लाभं न चाप्नोति कृषिं चैव कृषीवलः ॥ १।२७२ ॥**</p>
</blockquote>
<p>श्रोत्रियः श्रुतसंपन्नो ऽप्य् आचार्यत्वं न लभते । शिष्यश् च शुचिः शोभनो ऽप्रमत्तः शिष्यगुणयुक्तो ऽप्य् अध्यापकम् अध्ययनं वा न लभत इति व्याख्येयम् । उदाहरणार्थं चैतत् । सर्वथा यो यद् योग्य इति शास्त्रतो लोकतो वावगतः स तद् अलभमानः प्राक्तनाशुभकर्मोपसृष्ट इत्य् अवसेयम् ॥ २७२ ॥</p>
<p><em>अयं त्व् अत्र प्रतिसमाधिः ।</em></p>
<blockquote>
<p><strong>स्नपनं तस्य कर्तव्यं पुण्ये ऽह्नि विधिपूर्वकम् ।</strong></p>
</blockquote>
<blockquote>
<p>गौरसर्षपकल्केन साद्येनोच्छादितस्य तु ॥ १।२७३ ॥**</p>
</blockquote>
<blockquote>
<p>सर्वौषधैः सर्वगन्धैर् विलिप्तशिरसस् तथा ।**</p>
</blockquote>
<blockquote>
<p>भद्रासनोपविष्टस्य स्वस्ति वाच्य द्विजाञ् छुभान् ॥ १।२७४ ॥**</p>
</blockquote>
<p>तथा स्नपनं कर्तव्यम् इति संबन्धः । पुण्याहश् चन्द्रबलादियोगः । उच्छादनम् उद्वर्तनम् । तच् च सद्यःपिष्टेन गौरसर्षपकल्केन । तुशब्दात् तेनैव शिरसो विलेपनम् । तथाशब्दाच् च सर्वौषधिगन्धैर् उद्वर्तनम् । अप्रतिषिद्धौषधगन्धापेक्षः सर्वशब्दः । भद्रासनं शोभनम् आसनम् । स्वस्तिवाचनं ब्राह्मणेभ्यो हिरण्यादिदानम् ॥ २७३–२७४ ॥</p>
<p><em>किं च ।</em></p>
<blockquote>
<p>अश्वस्थानाद् गजस्थानाद् वल्मीकात् संगमाद् ध्रदात् ।**</p>
</blockquote>
<blockquote>
<p>मृत्तिकां रोचनां गन्धान् गुल्गुलुं चाप्सु संक्षिपेत् ॥ १।२७५ ॥**</p>
</blockquote>
<blockquote>
<p>या आहृता एकवर्णैश् चतुर्भिः कलशैर् ह्रदात् ।**</p>
</blockquote>
<blockquote>
<p>चर्मण्य् आनडुहे रक्ते स्थाप्यं भद्रासनं तथा ॥ १।२७६ ॥**</p>
</blockquote>
<p>यथायोगं कल्पना ॥ २७५–२७६ ॥</p>
<p><em>अमी तु स्नपनमन्त्राः ।</em></p>
<blockquote>
<p><strong>सहस्राक्षं शतधारम् ऋषिभिः पावनं कृतम् ।</strong></p>
</blockquote>
<blockquote>
<p>तेन त्वाम् अभिषिञ्चामि पावमानीः पुनन्तु ते ॥ १।२७७ ॥**</p>
</blockquote>
<blockquote>
<p>भगं ते वरुणो राजा भगं सूर्यो बृहस्पतिः ।**</p>
</blockquote>
<blockquote>
<p>भगम् इन्द्रश् च वायुश् च भगं सप्तर्षयो ददुः ॥ १।२७८ ॥**</p>
</blockquote>
<blockquote>
<p>यत् ते केशेषु दौर्भाग्यं सीमन्ते यच् च मूर्धनि ।**</p>
</blockquote>
<blockquote>
<p>ललाटे कर्णयोर् अक्ष्णोर् आपस् तद् घ्नन्तु ते सदा ॥ १।२७९ ॥**</p>
</blockquote>
<p>त्रिभिर् मन्त्रैः प्रतिमन्त्रं कलशत्रयेण स्नापनम् । चतुर्थेन त्व् अविशेषात् सर्वमन्त्रैर् एव । मन्त्रार्थास् तु व्याख्यातृभ्यो ऽवसेयाः ॥ २७७–२७९ ॥</p>
<p><em>एवं तावत् कलशचतुष्टयेनापि ।</em></p>
<blockquote>
<p>स्नातस्य सार्षपं तैलं स्रुवेणौदुम्बरेण तु ।**</p>
</blockquote>
<blockquote>
<p>जुहुयान् मूर्धनि कुशान् सव्येन परिगृह्य च ॥ १।२८० ॥**</p>
</blockquote>
<p>चशब्दो दक्षिणजान्वञ्चनादिप्रकारार्थः ॥ २८० ॥</p>
<p><em>अमी तु होममन्त्राः ।</em></p>
<blockquote>
<p><strong>मितश् च संमितश् चैव तथा सालकटङ्कटः ।</strong></p>
</blockquote>
<blockquote>
<p>कूश्माण्डराजपुत्रश् च जपेत् स्वाहासमन्वितान् ॥ १।२८१ ॥**</p>
</blockquote>
<p>चत्वारो विनायकमन्त्राः । एतान्य् एव चतुर्णां नामानि । तत्र स्वाहाकारान्तैर् जपबलिकर्मणी, स्वरूपेणैव वा बलिकर्मेति । अयं च प्रयोगप्रकारः: मिताय स्वाहा, संमिताय स्वाहा, सालकटङ्कटाय स्वाहा, कूश्माण्डराजपुत्राय स्वाहेति । चशब्दद्वयेन मितसंइतयोर् भेदं दर्शयन्न् इतरयोस् तदभावात् समासकरणाच् चाभेदं दर्शयति । अतश् चत्वार एव मन्त्रा इति ॥ २८१ ॥</p>
<p><em>एवं तावद् गृह एव कर्म । अतः परं तु ।</em></p>
<blockquote>
<p><strong>नामभिर् बलिमन्त्रैश् च नमस्कारसमन्वितैः।</strong></p>
</blockquote>
<blockquote>
<p>दद्याच् चतुष्पथे शूर्पे कुशान् आस्तीर्य सर्वतः॥ १।२८२ ॥**</p>
</blockquote>
<p>नामानि मितादीनि । बलिमन्त्रा बलिदानविहिताः नमस्क्रिया इत्येवमादयः । अत्र हि बलिलिङ्गयोगो ऽस्ति नमो ऽस्तु बलिम् एभ्यो हरामीति । उपस्थाने चाम्बिकादर्शनात् स्त्रीमन्त्रत्वाद् एत एव युक्ताः । चतुष्पथे कुशास्तरणं, न शूर्पे । स्पष्टम् अन्यत् ॥ २८२ ॥</p>
<p><em>किं पुनस् तच् छूर्पे देयम् ।</em></p>
<blockquote>
<p>कृताकृतांस् तण्डुलांश् च पललौदनम् एव च ।**</p>
</blockquote>
<blockquote>
<p>मत्स्यान् पक्वांस् तथैवामान् मांसम् एतावद् एव तु ॥ १।२८३ ॥**</p>
</blockquote>
<p>कृताः फलीकृताः । अकृता अफलीकृताः । चशब्दाद् ओदनम् अपि द्विरूपम् एव । मांसम् अप्य् एतावद् एव पक्वम् आमं चेत्य् अर्थः ॥ २८३ ॥</p>
<p><em>किं च ।</em></p>
<blockquote>
<p>पुष्पं चित्रं सुगन्धं च सुरां च त्रिविधाम् अपि ।**</p>
</blockquote>
<blockquote>
<p>मूलकं पूरिकापूपांस् तथैवओड्डेरकस्रजम् ॥ १।२८४ ॥**</p>
</blockquote>
<p>एतत् सर्वं नामभिर् बलिमन्त्रैश् च दत्त्वा ॥ २८४ ॥</p>
<p><em>अनन्तरम् ।</em></p>
<blockquote>
<p>दूर्वाससर्षपकल्केन दत्त्वार्घ्यं पूर्णम् अञ्जलिम् ।**</p>
</blockquote>
<p>पूर्वमन्त्रैर् एव ।</p>
<blockquote>
<p>विनायकस्य जननीम् उपतिष्ठेत् ततो ऽम्बिकाम् ॥ १।२८५ ॥**</p>
</blockquote>
<p>अम्बिका चात्र बुद्धिर् उच्यते । सा ह्य् अशुभनिमित्तं लोभादिं जनयति । यद् वा, देव्य् एवाम्बिका रुद्रपत्नी, अधिकारनित्यत्वेनेत्य् उभयथाप्य् अदोषः ॥ २८५ ॥</p>
<p><em>अयं तूपस्थानमन्त्रः ।</em></p>
<blockquote>
<p>रूपं देहि यशो देहि भगं भवति देहि मे ।**</p>
</blockquote>
<blockquote>
<p>पुत्रान् देहि श्रियं पुण्यान् सर्वकामांश् च देहि मे ॥ १।२८६ ॥**</p>
</blockquote>
<p><em>एवम् उपस्थाय ततः ।</em></p>
<blockquote>
<p>शुक्लाम्बरधरः शुक्लमाल्यगन्धानुलेपनः ।**</p>
</blockquote>
<blockquote>
<p>ब्राह्मणान् भोजयेद् दद्याद् वस्त्रयुग्मं गुरोर् अपि ॥ १।२८७ ॥**</p>
</blockquote>
<p>गुरुः स्नापकः । स्पष्टम् अन्यत् ॥ २८७ ॥</p>
<blockquote>
<p>एवं विनायकं पूज्य ग्रहांश् चैवं विधानतः ।**</p>
</blockquote>
<blockquote>
<p>कर्मणां फलम् आप्नोति श्रियं चाप्नोत्य् अनुत्तमाम् ॥ १।२८८ ॥**</p>
</blockquote>
<p>अशुभक्षपणार्थत्वाद् अस्य कर्मणः क्षीणाशुभसय कर्मफलावाप्तिर् अनवद्या । यस् तु पुण्यकृद् इवोपलभ्यते, सो ऽप्य् एतत् कृत्वा श्रियम् अनुत्तमां प्राप्नोति । अतस् तेनापि कर्तव्यम् एव, &ldquo;आ मृत्योः श्रियम् आकाङ्क्षेत्&rdquo; (य्ध् १।१५२) इति वचनात् । ग्रहपूजाविधानं च वक्ष्यमाणं द्रष्टव्यम् ॥ २८८ ॥</p>
<p><em>यस् त्व् एवम् अपि कर्मफलं न प्राप्नुयात्, तस्यायम् अपरो ऽभ्युपायः ।</em></p>
<blockquote>
<p>आदित्यस्य सदा पूजां तिलकस्वामिनस् तथा ।**</p>
</blockquote>
<blockquote>
<p>महागणपतेश् चैव कुर्वन् सिद्धिम् अवाप्नुयात् ॥ १।२८९ ॥**</p>
</blockquote>
<p>अविशेषेण चेयं स्मृतिः । सर्वपुंसां सिद्ध्यर्थं पूजाविधिर् अवसेयः, सदाशब्दसामर्थ्यात् । स्पष्टम् अन्यत् ॥ २८९ ॥</p>
<p><strong>इति विनायकादिकल्पप्रकरणम्</strong></p>
<blockquote>
<p>**</p>
</blockquote>
<p><strong>अथ ग्रहशान्तिप्रकरणम्</strong></p>
<p><em>ग्रहानां कर्माविघ्नसिद्ध्यर्थं पूज्यत्वं विधानत उक्तम् । तद्विधानम् अधुना विवक्षुः स्वातन्त्र्येणापि प्रयोगसिद्ध्यर्थं कामसंयोगेनाधिकारान्तरम् आह ।</em></p>
<blockquote>
<p><strong>श्रीकामः शान्तिकामो वा ग्रहयज्ञं समारभेत् ।</strong></p>
</blockquote>
<blockquote>
<p>वृष्ट्यायुःपुष्टिकामो वा तथैवाभिचरन् पुनः ॥ १।२९० ॥**</p>
</blockquote>
<p>पुनःशब्दाद् अविघ्नार्थं कृत्वा पुनः कामार्थं करणम् ॥ २९० ॥</p>
<p><em>के पुनर् अमी ग्रहा नाम ।</em></p>
<blockquote>
<p>सूर्यः सोमो महीपुत्रः सोमपुत्रो बृहस्पतिः ।**</p>
</blockquote>
<blockquote>
<p>शुक्रः शनैश्चरो राहुः केतुश् चेति ग्रहाः स्मृताः ॥ १।२९१ ॥**</p>
</blockquote>
<p><em>किम् एते गगनस्थाः पूज्यन्ते । नेत्य् उच्यते ।</em></p>
<blockquote>
<p>ताम्रिकात् स्फटिकाद् रक्तचन्दनात् स्वर्णकाद् उभौ ।**</p>
</blockquote>
<blockquote>
<p>रजताद् अयसः सीसाद् ग्रहाः कार्याः क्रमाद् इमे ॥ १।२९२ ॥**</p>
</blockquote>
<p>उभौ बुधबृहस्पती सौवर्णकौ कार्यौ । केतुस् तु संनिधानात् सीसकाद् एव । इम इति वचनात् पुरुषविग्रहेणेति गम्यते । अर्थवादोत्थाद् वेतिहासाद् विग्रहावगतिः ॥ २९२ ॥</p>
<p><em>शक्त्यपेक्षया तु ताम्राद्यभावे ।</em></p>
<blockquote>
<p>स्वर्णैर् वा पटे लेख्या गन्धमण्डलकेषु वा ।**</p>
</blockquote>
<p><em>सर्वकल्पेष्व् एव ।</em></p>
<blockquote>
<p>यथावर्णं प्रदेयानि वासांसि कुसुमानि च ॥ १।२९३ ॥**</p>
</blockquote>
<blockquote>
<p>गन्धाश् च बलयश् चैव धूपो देयः सगुल्गुलुः ।**</p>
</blockquote>
<p>यथावर्णं ताम्रादिप्रतिकृतिवर्ण एवैषा वर्ण इत्य् अवसेयम् ॥</p>
<p><em>सर्वेषां चादित्यादीनां ग्रहाणां ।</em></p>
<blockquote>
<p>कर्तव्यास् तन्त्रवन्तश् च चरवः प्रतिदैवतम् ॥ १।२९४ ॥**</p>
</blockquote>
<p>तन्त्रवन्तः एकतन्त्रा इत्य् अर्थः । चशब्दात् प्रत्येकं पूजाविधिर् अवसेयः ॥ २९४ ॥</p>
<p><em>अमी तु सर्वार्था प्रधानमन्त्राः ।</em></p>
<blockquote>
<p>आकृष्णेन इमं देवा अग्निर् मूर्धा दिवः ककुत् ।**</p>
</blockquote>
<blockquote>
<p>उद्बुध्यस्वेति च ऋचो यथासंख्यं प्रकीर्तिताः ॥ १।२९५ ॥**</p>
</blockquote>
<blockquote>
<p>बृहस्पते अति यद् अर्यस् तथैवान्नात् परिस्रुतः।**</p>
</blockquote>
<blockquote>
<p>शं नो देवीस् तथा काण्डात् केतुं कृण्वन्न् इमा अपि ॥ १।२९६ ॥**</p>
</blockquote>
<p><em>पाकयज्ञसामान्येन च यज्ञवृक्षमात्रात् समित्प्रसक्ताव् अपवादम् आह ।</em></p>
<blockquote>
<p>अर्कः पलाशखदिराव् अपामार्गो ऽथ पिप्पलः।**</p>
</blockquote>
<blockquote>
<p>उदुम्बरः शमी दूर्वा कुशाश् च समिधः क्रमात् ॥ १।२९७ ॥**</p>
</blockquote>
<p><em>इदानीं संख्याविशेषार्थम् आह ।</em></p>
<blockquote>
<p>एकैकस्यात्राष्टशतम् अष्टाविंशतिर् एव वा ।**</p>
</blockquote>
<blockquote>
<p>होतव्या मधुसर्पिर्भ्यां दध्ना चैव समन्विताः ॥ १।२९८ ॥**</p>
</blockquote>
<p>यद् वा, अयम् अपूर्वः समिद्धोमो ऽङ्गत्वेन विधीयते । ततश् च प्राशनान्ते पूर्वमन्त्रैर् एव कर्तव्यः । वैकल्पिकश् चायं चरुभिः सह सम्द्धोमविधिर् इति संप्रदायः ॥ २९८ ॥</p>
<p><em>पक्षद्वये ऽपि तु ।</em></p>
<blockquote>
<p><strong>गुलौदनं पायसं च हविष्यं क्षीरषाष्टिकम् ।</strong></p>
</blockquote>
<blockquote>
<p>दध्योदनं हविः पूपान् मांसं चित्रान्नम् एव च ॥ १।२९९ ॥**</p>
</blockquote>
<blockquote>
<p>दद्याद् ग्रहक्रमाद् एतद् द्विजेभ्यो भोजनं बुधः ।**</p>
</blockquote>
<blockquote>
<p>शक्तितो वा यथालाभं सत्कृत्य विधिपूर्वकम् ॥ १।३०० ॥**</p>
</blockquote>
<p>स्पष्टार्थौ श्लोकौ ॥ २९९–३०० ॥</p>
<p><em>एवं ब्राह्मणान् भोजयित्वा तेभ्य एव ।</em></p>
<blockquote>
<p>धेनुं शङ्खम् अनड्वाहं काञ्चनं वसनं हयम् ।**</p>
</blockquote>
<blockquote>
<p>कृष्णां गाम् आयसाम् छागं प्रदद्याद् दैक्षिणाः क्रमात् ॥ १।३०१ ॥**</p>
</blockquote>
<p>शक्त्यपेक्षं चैषां परिमाणम् ॥ ३०१ ॥</p>
<p><em>एवं तावत् समस्तग्रहपूजा विघ्नोपशमनाय कामसंयोगेन चोक्ता । ज्योतिःशास्त्रानुसारेण त्व् एकैकम् अपि ।</em></p>
<blockquote>
<p>यश् च यस्य यदा दुःस्थः स तं यत्नेन पूजयेत् ।**</p>
</blockquote>
<p><em>कस्मात् ।</em></p>
<blockquote>
<p>ब्रह्मणैषां वरो दत्तः पूजिताः पूजयिष्यथ ॥ १।३०२ ॥**</p>
</blockquote>
<p>पूजा च प्रत्येकम् अप्य् उक्तविधिलक्षनैव ॥ ३०२ ॥</p>
<p><em>भूयश् च ग्रहाणां प्रत्येकं संहतानां च पूज्यत्वे हेतुम् आह ।</em></p>
<blockquote>
<p>ग्रहाधीना नरेन्द्राणाम् उच्छ्रयाः पतनानि च ।**</p>
</blockquote>
<blockquote>
<p>बावाभावौ च जगतस् तस्मात् पूज्यतमा ग्रहाः ॥ १।३०३ ॥**</p>
</blockquote>
<p>स्पष्टार्थः श्लोकः ॥ ३०३ ॥</p>
<p><strong>इति ग्रहशान्तिप्रकरणम्</strong></p>
<blockquote>
<p>**</p>
</blockquote>
<p><strong>अथ राजधर्मप्रकरणम्</strong></p>
<p><em>कः पुनर् अयं नरेन्द्रो नाम, यस्य ग्रहाधीनौ पातोच्छ्रायौ । ननु च प्रसिद्धो राजनि नरेन्द्रशब्दः । किं क्षत्रिये । बाढम् । तथा चोक्तम् ।</em></p>
<p>_&gt; प्रधानं क्षत्रिये कर्म प्रजानां परिपालनम् । इति । _(य्ध् १।११८)</p>
<p><em>उक्तं च स्वयंभुवा ।</em></p>
<p><em>&gt; ब्राह्मं प्राप्तेन संस्कारं क्षत्रियेण यथाविधि ।</em></p>
<p><em>&gt; सर्वस्यास्य यथान्यायं कर्तव्यं परिरक्षणम् ॥ इति ।</em> (म्ध् ७।२)</p>
<p><em>अयं तु विशेषः । अभिषेकादिगुणयुक्तस्यैव राज्याधिकारो न क्षत्रियमात्रस्य, &ldquo;समूर्ध्नो राजानम् असृजत स मूर्धन्य् अभिषिक्तो राजा भवेत्&rdquo; इत्य् आम्नायात् । न चैवं सति ग्रहाधीनत्वात् पातोच्छ्राययोर् दैवतन्त्र एव राजा स्यात् । किं तर्हि ।</em></p>
<blockquote>
<p>महोत्साहः स्थूललक्षः कृतज्ञो वृद्धसेविता ।**</p>
</blockquote>
<blockquote>
<p>विनीतः सत्त्वसंपन्नः कुलीनः सत्यवाक् छुचिः ॥ १।३०४ ॥**</p>
</blockquote>
<blockquote>
<p>अदीर्घसूत्रः स्मृतिमान् अक्षुद्रपरिषत् तथा ।**</p>
</blockquote>
<blockquote>
<p>धार्मिको दृढभक्तिश् च प्राज्ञः शूरो रहस्यवित् ॥ १।३०५ ॥**</p>
</blockquote>
<blockquote>
<p><strong>स्वरन्ध्रगोप्तान्वीक्षिक्यां दण्डनीत्यां तथैव च ।</strong></p>
</blockquote>
<blockquote>
<p>विनीतस् त्व् अथ वार्तायां त्रय्यं चैव नराधिपः ॥ १।३०६ ॥**</p>
</blockquote>
<p>स्याद् इति शेषः । महोत्साहो विजिगीषुः । स्थूललक्षः प्रभूतदाता । कृतज्ञ उपकारज्ञः, न स्वार्थैकनिष्ठः । वृद्धसेविता ज्ञानवयोवृद्धसेवी । विनीतो ऽनुद्धतः, विविक्तनयतया वा येन केनचिद् अनेयः । सत्त्वसंपन्नः सर्वथाविषादी । कुलीनो महाकुलप्रसूतः । <span style="text-decoration:underline;">ननु</span> एतद् अशक्यं, दैवाधीनत्वात् । <span style="text-decoration:underline;">सत्यम्</span> । कुलीननृपत्यनुकारी स्याद् इत्य् अस्यार्थः । सत्यवाक् सत्यसंधः । शुचिः सर्वोपधाशुद्धः । अदीर्घसूत्रः सर्वथा क्षिप्रकारी । स्मृतिमान् आलोचनको ऽविस्मरणशीलश् च । अक्षुद्रपरिषत्को हंसपरिवारः । तथा च शङ्खः: &ldquo;न हंसो गृध्रपरिवारः कामं तु गृध्रो हंसपर्वारः स्यात्&rdquo; इति । तथाशब्दात् प्रकृत्यन्तरग्रहणम् । धार्मिको यथाविहितधर्मानुष्ठाता । दृढभक्तिर् भक्तिग्राह्यः, यत्र वा समाश्रितः तत्राविचलितभक्तिः, देवब्राह्मणगुर्वादौ च । प्राज्ञः सर्वत्र सारासारविवेकज्ञः । शूरः प्रसह्य सकलारातिमण्डलविक्षोभिता तदभुभूतश् चाविषण्णः । रहस्यविद् मित्रार्युदासीनविजिगीषुमध्यमाखिलगुप्तिप्रयुक्तिप्रचारज्ञः, अमात्यादिप्रकृतिपरीक्षाप्रकारज्ञश् च, निगूढाव्यभिचारिचारचक्षुः । अध्यात्मं रहस्यं तज्ज्ञः, प्रसंख्यानवान् इत्य् अर्थः । स्वरन्ध्रगोप्ता अखिलनिजव्यसनगोपनः परच्छिद्रोद्भावकश् च । आन्वीक्षिक्यां दण्डनीत्यां विविधवार्तायां त्रय्यां च विनीतः । आन्वीक्षिकी समस्तासांदृष्टिकनिरूपणक्षमा हेतुविद्या । निजान्यप्रतापोन्नतिहानिहेतुर् निजदण्डोद्योगात्मिका यथार्हं दण्डनीतिः, दण्ड्येषु वा यथार्हं दण्डपातनेन योज्या । अन्ये तु तर्कविशेषं दण्डनीतिम् आहुः । त्रयी ऋग्यजुःसामलक्षणा । एवं महोत्साहादिगुणयुक्तः स्याद्, न दैवनिक्षिप्तभरः, पुण्याभिमानात् । महोत्साहादिगुणवान् अन्यो वारिर् अपि कष्टत्वाच् चिन्त्यः, विपरीतश् चारभ्य इति नयसंक्षेपः । तद् यथा: अराजबीजी लुब्धः क्षुद्रपर्षत्को विरक्तप्रकृतिर् अन्यायवृत्तिर् अयुक्तो व्यसनी निरुत्साहो यत्किंचनकार्यगतिर् अननुबन्धो नित्यापकारी चेत्यादि । सर्वथा च तथा च कुर्याद् यथाकिलकृत्यवर्गो महोत्साहादिगुणसंपद्वैपरीत्याद् आरभ्यः स्यात्, स्वयं च यथाखिलमहीमण्डलस्वीकरणक्षमो विजिगीषुर् अनन्यारभ्यो याता परमण्डलोच्छित्तिसमर्थः स्याद् इति । अन्वयव्यतिरेकमूलत्वाच् च स्मृतेर् अनुक्तम् उक्तं वाखिलं विविच्य यथार्हं व्याख्येयम् । यतश् च नराधिप एवंगुणः स्यात् ततश् च प्रतिष्ठितराज्यस्यापि गुणार्जनम् अविरुद्धम् ॥ ३०४–३०६ ॥</p>
<p><em>एवंगुणो ऽपि किम् अमात्येनेति नैवम् अतिमानी स्यात्, किं तर्हि । एवंगुण एव यः ।</em></p>
<blockquote>
<p>स मन्त्रिणः प्रकुर्वीत प्राज्ञान् मौलान् स्थिराञ् छुचीन् ।**</p>
</blockquote>
<blockquote>
<p>तैः सार्धं चिन्तयेत् कार्यं विप्रेणाथ ततः स्वयम् ॥ १।३०७ ॥**</p>
</blockquote>
<p>तथा च मनुः ।</p>
<blockquote>
<p>अपि यत् सुकरं कर्म तद् अप्य् एकेन दुष्करम् ।</p>
</blockquote>
<blockquote>
<p>विशेषतो ऽसहायेन किम् उ राज्यं महोदयम् ॥ इति । (म्ध् ७।५५)</p>
</blockquote>
<p>मन्त्रिवचनं च सर्वसचिवोपलक्षणार्थम् । तथा चाह ।</p>
<blockquote>
<p>निर्वर्तेतास्य यावद्भिर् इतिकर्तव्यता नृभिः ।</p>
</blockquote>
<blockquote>
<p>तावतो ऽतन्द्रितान् दक्षान् प्रकुर्वीत विचक्षणान् ॥ इति । (म्ध् ७।६१)</p>
</blockquote>
<p>प्रधानमन्त्र्यर्थं चैतद् वचनम् । कार्यतस् त्व् अन्यकरणाविरोधः । दृष्टार्थत्वाच् चान्यमन्त्र्यभाव एव करणम् । यस् तु पैतृकादिकम् अन्यदीयं वा राज्यम् अवाप्नुयात्, स यदि तद्राज्ययोग्यं पूर्वामात्यानाम् आत्मविशिष्टम् अधिकं वान्यं मन्येत ततः प्रकृत्यकोपक्रमेण सर्वान् एवैवंगुणान् अन्यान् मन्त्रिणः कुर्यात् । प्रशब्दश् चोक्तन्यायेन प्रकर्षालोचनार्थः । ते च प्राज्ञा विवेकिनो मौलाश् च । मूलं राज्यं तदर्हाः मौलाः, राज्यविस्तारक्षमा इत्य् अर्थः । मूलतो वा ज्ञाता महाकुलीनाः । मूलक्रमागता वा ते ह्य् अधिकारात् प्रच्याविता अपि सत्य् एव सामर्थ्ये ऽनुरागातिरेकात् कुलाङ्कुशोपग्रहाद् वा विरोधानारम्भकाः । स्थिराः सर्वापत्सहिष्णवो ऽनन्यगामिनः साध्वारम्भकाश् च । शुचयो धर्मार्थकामभयोपधाशुद्धाः । प्रदर्शनार्थं चैतत् । सर्वथा लोकतः शास्त्रतश् चालोच्य यथार्हं स्वाधिकारानुसारेण सचिवसंनिवेशः कार्यः । यथाह बृहस्पतिः:</p>
<pre><code>स्वधर्मविद् अनुरक्तः शुचिर् अनुद्धत उद्युक्तो देशकालविन् नीतिनिगमेतिहासकुशलो ऽव्यसनी मृदुर् अर्थशास्त्रकृतयोग्यो हस्त्यश्वपुरुषाचाराहोरात्रयामनिर्गमविनिश्चितमतिश् च स्वपरबलबलाबलज्ञो बलाधिकृतः सेनापतिः स्यात् । कुलाढ्य उद्युक्तो मृदुर् उदात्तः समरचित्तः शूरो ऽनुरक्तो ऽभेद्यः पत्तिविशेषज्ञ इङ्गिताकारकुशलः प्रतिहारः स्यात् । वनकुलकालजातिसात्म्यगुणवयःशीलायुरादानगमनकल्पनावान् व्यपगतभयो विजयोर्जितमना हस्त्यध्यक्षः स्यात् । क्षेत्रजातिसात्म्यगुणलक्षणवाहनास्त्रज्ञो ऽत्यर्थसमर्थः शुचिर् अनुद्धतो ऽनुरूपो ऽश्वाध्यक्षः स्यात् । संधिभेदसंधानस्थानज्ञो ऽनुरक्तः शुचिर् दक्षः स्मृतिमान् देशकालज्ञो दर्शनीयो नीतिगतिज्ञः प्राज्ञो वाग्मी दूतः स्यात् । उभयत उत्तमवंशप्रभवः शुद्धो मनुबृहस्पत्युशनःशास्त्रविद् दण्डनीत्यादिकुशलो ऽशठो ऽजिह्मः संमानासंमानाविकृतो विगतभीः कार्याकर्यविनिश्चितमतिर् अहार्यः सर्वोपधाशुद्धो गूढमन्त्रो मन्त्री स्यात् । अविकार्यो ऽविकलेन्द्रियः प्रतापवान् सुभगः सुमुखो ऽकृपणो ऽप्रमादी दक्षो दाक्षिण्यचारित्ररक्षणार्थम् अधिकरणसंदिग्धविवेककृद् उपरिकः स्यात् । इति ।
</code></pre>
<p>एवं च भाण्डागारान्तःपुरमहानसशय्यागृहाद्यधिकृता यथार्हं विविच्य व्याकरणीयाः । एवं बृहस्पत्युशनःशास्त्रमतेन सर्वसचिवान् यथार्थं रजा कृत्वा तैः सार्धं यथार्हं सामान्यं च मन्त्रयित्वा व्यस्तसमस्ताभिप्रायं च विविच्य पश्चात् परमरहस्यगामिना महामन्त्रिसंपद्युक्तेन विदुषा ब्राह्मणेन सह षाड्गुण्ययुक्तं महोदयं चित्रफलं नयबीजं मन्त्रयेत् । ततस् तद्विश्वासात् स्वयं च तद् एव निपुणतो ऽपररात्रोत्थितः सम्यग् विविच्यादीर्घसूत्र्य् एव क्षिप्रम् अनुतिष्ठेत् । एवम् अखिलोन्नतिबीजं समासतो ऽभिहितं विविच्य विस्तरेण व्याख्येयम् । इत्य् अलं प्रसङ्गेन ॥ ३०७ ॥</p>
<p><em>पूर्वोक्तन्यायेनैव ।</em></p>
<blockquote>
<p><strong>पुरोहितं च कुर्वीत दैवज्ञम् उदितोदितम् ।</strong></p>
</blockquote>
<blockquote>
<p>दण्डनीत्यां च कुशलम् अथर्वाङ्गिरसे तथा ॥ १।३०८ ॥**</p>
</blockquote>
<p>तथाशब्दाद् पूर्वगुणयोगश् च । दैवज्ञो ज्योतिःशास्त्रवित् । प्राक्तनकर्मफलसंबन्धज्ञो वा । इदम् अस्मात् कर्मणो ऽद्य फलम् उपभुज्यते पश्चात् तु प्रतिसमाधिर् इत्य् उदितोदितः । दण्डनीत्यां च प्रवीणः । चशब्दात् त्रय्याम् आन्वीक्षिक्यां विविधवार्तायां च । एतच् च मन्त्रिणाम् अपि समानम् । अयं त्व् अस्य विशेषः: अथर्वाङ्गिरसे शान्तिकपौष्टिकाभिचाराद्यर्थं प्रवीणः स्यात् । एतेनापि सह यथार्थं मन्त्रणीयम् । सर्वामात्याश् चानेनैव धर्मोपधाशुद्धत्वेन परीक्ष्याः । एवम् अन्यैर् अपि यथास्थानम् उपधाविशेषैः सर्वामात्यपरीक्षा कर्तव्येति नीतिसंक्षेपः ॥ ३०९ ॥</p>
<p><em>अयं च राज्ञो ऽअभ्यधिको वैशेषिको धर्मः ।</em></p>
<blockquote>
<p><strong>श्रौतस्मार्तक्रियाहेतोर् वृणुयद् ऋत्विजस् तथा ।</strong></p>
</blockquote>
<blockquote>
<p>यज्ञांश् चैव प्रकुर्वीत विधिवद् भूरिदक्षिणान् ॥ १।३०९ ॥**</p>
</blockquote>
<p>तथाशब्दात् पुरोहितो ऽपि श्रौतस्मार्तक्रियाहेतोर् एव । ऋत्विग्वरणं चैतत् कर्मप्रयोगाद् बहिर् आदित एव द्रष्टव्यम् । यज्ञांश् च विधिवत् कुर्यात्, न तु यथा कथंचनेत्य् अर्थः । भूरिदक्षिणा बहुसुवर्णकादयः । प्रसर्पकदानापेक्षया वा भूरिदक्षिणत्वं योज्यम् ॥ ३०९ ॥</p>
<p><em>यज्ञव्यतिरेकेणापि ।</em></p>
<blockquote>
<p><strong>भोगांश् च दद्याद् विप्रेभ्यो वसूनि विविधानि च ।</strong></p>
</blockquote>
<p><em>कस्मात् । यस्मात् ।</em></p>
<blockquote>
<p><strong>अक्षयो ऽयं निधी राज्ञां यद् विप्रेषूपपादितम् ॥ १।३१० ॥</strong></p>
</blockquote>
<p>भोगा अन्नपानादयः । चशब्दो ऽभयसत्काराद्यर्थः । वसूनि हिरण्यादीन्य् अनेकविधानि । चशब्दः संप्रदानगतवैचित्र्यार्थः । तथा च मनुः: &ldquo;समम् अब्राह्मणे दानम्&rdquo; इत्यादि (म्ध् ७।८५) । स्पष्टम् अन्यत् ॥ ३१० ॥</p>
<p><em>भूयश् च दानविधिप्ररोचनायाह ।</em></p>
<blockquote>
<p><strong>अस्कन्नम् अव्यथं चैव प्रायश्चित्तैर् अदूषितम् ।</strong></p>
</blockquote>
<p><em>यस्मात्, तस्मात् ।</em></p>
<blockquote>
<p><strong>अग्नेः सकाशाद् विप्राग्नौ हुतं श्रेष्टम् इहोच्यते ॥ १।३११ ॥</strong></p>
</blockquote>
<p><em>किं पूर्वार्जितम् आपदर्थं स्थितं भाण्डागाराद् एव दातव्यम् । नेत्य् उच्यते ।</em></p>
<blockquote>
<p><strong>धर्मेण लब्धुम् ईहेत लब्धं यत्नेन पालयेत् ।</strong></p>
</blockquote>
<blockquote>
<p>पालितं वर्धयेन् नित्यं वृद्धं पात्रेषु निक्षिपेत् ॥ १।३१२ ॥**</p>
</blockquote>
<p>स्पष्टार्थः श्लोकः ॥ ३१२ ॥</p>
<p><em>एवं तावद् धिरण्यादिषु प्रदानान्ततैव । भूमिनिबन्धदानयोस् त्व् अयं विशेषः ।</em></p>
<blockquote>
<p><strong>दत्त्वा भूमिं निबन्धं वा कृत्वा लेख्यं तु कारयेत् ।</strong></p>
</blockquote>
<p><em>कस्मात् ।</em></p>
<blockquote>
<p><strong>आगामिक्षुद्रनृपतिपरिज्ञानाय पार्थिवः ॥ १।३१३ ॥</strong></p>
</blockquote>
<p>निबन्धो ऽक्षयनिधिः । स्पष्टम् अन्यत् ॥ ३१३ ॥</p>
<p><em>किं पुनर् वक्ष्यमाणलेख्यलक्षणवत् कार्यम् । नेत्य् उच्यते । किं तर्हि ।</em></p>
<blockquote>
<p><strong>पटे वा ताम्रपट्टे वा स्वमुद्रापरिचिह्नितम् ।</strong></p>
</blockquote>
<blockquote>
<p>अभिलेख्यात्मनो वंश्यान् आत्मानं च महीमतिः ॥ १।३१४ ॥**</p>
</blockquote>
<blockquote>
<p>प्रतिग्रहपरीमाणं दानाच्छेदोपवर्णनम् ।**</p>
</blockquote>
<blockquote>
<p>स्वहस्तकालसंपन्नं शासनं कारयेत् स्थिरम् ॥ १।३१५ ॥**</p>
</blockquote>
<p>पटवचनं भूर्जनिवृत्त्यर्थम् । परिशब्दात् प्रज्ञादूतकस्वहस्तमुद्रास्कन्धावारसमावासनामदेशादिचिह्नितम् । आदाव् एवाभिलेखनीयाः पूर्वपुरुषास् त्रयः । वंश्यत्ववचनाच् च स्त्रियो ऽपि । अनन्तरम् आत्मानम् । ततः प्रतिग्रहपरीमाणम् । अस्मिन् देशे ऽमुकनामेयान् ग्राम इत्यादि । ततो दानाच्छेदम् उपवर्ण्य । एतद् दानफलम्, एतद् आच्छेदनफलं,</p>
<blockquote>
<p>षष्टिं वर्षसहस्राणि स्वर्गे निष्ठति भूमिदः ।</p>
</blockquote>
<blockquote>
<p>आच्छेत्ता चानुमन्ता च तन्य् एव नरके वसेत् ॥</p>
</blockquote>
<p>इत्यादि । लेखकनामाङ्कितं स्वहस्तसंयुक्तम् आगामिक्षुद्रनृपत्यशोचनं स्थिरं भूमेश् छिद्रन्यासेनाचन्द्रात् स्थितिसंस्थानं कारयेत् । सर्वथा यथागामिनो ऽप्य् अस्माद् एव शासनान् न विकुर्युः, तथा कार्यम् इति ॥ ३१४–३१५ ॥</p>
<p><em><span style="text-decoration:underline;">ननु</span> च राष्ट्रसंकोचप्रसङ्गात् भूमिदानम् अयुक्तम् । <span style="text-decoration:underline;">राजवृत्तान्तानभिज्ञ, मैवम्</span> । नित्यम् एव हि त्रिवर्गवृद्धिचतुरो राजा ।</em></p>
<blockquote>
<p><strong>रम्यं पशव्यं स्वाजीव्यं जाङ्गलं देशम् आश्रयेत् ।</strong></p>
</blockquote>
<blockquote>
<p>तत्र दुर्गाणि कुर्वीत जनकोशात्मवृद्धये ॥ १।३१६ ॥**</p>
</blockquote>
<p>दुर्गाणीति बहुवचनं दुर्गभेदप्रकारार्थम् । यथाह मनुः ।</p>
<blockquote>
<p>धन्वदुर्गं महीदुर्गम् अब्दुर्गं वार्क्षम् एव च ।</p>
</blockquote>
<blockquote>
<p>नृदुर्गं गिरिदुर्गं च समाश्रित्य वसेत् पुरम् ॥</p>
</blockquote>
<blockquote>
<p>सर्वेण तु प्रयत्नेन गिरिदुर्गं समाश्रयेत् ।</p>
</blockquote>
<blockquote>
<p>एतेषां बाहुगुण्येन गिरिदुर्गं प्रशस्यते ॥ (म्ध् ७।७०–७१)</p>
</blockquote>
<p>इत्यादि ॥ ३१६ ॥</p>
<p><em>एवं दुर्गाणि कृत्वा तं देशम् अध्यास्य ततः ।</em></p>
<blockquote>
<p><strong>तत्र तत्र च निष्णातान् अध्यक्षान् कुशलाञ् छुचीन् ।</strong></p>
</blockquote>
<blockquote>
<p>प्रकुर्याद् आयकर्मान्तव्ययकर्मसु चोद्यतान् ॥ १।३१७ ॥**</p>
</blockquote>
<p>नात्र तिरोहितम् इवास्ति ॥ ३१७ ॥</p>
<p><em>एवं तावत् स्वराष्ट्र एवार्जननियम उक्तः । इदानीं परस्वानपहरणप्रसक्ताव् अपवादम् आह ।</em></p>
<blockquote>
<p><strong>नातः परतो धर्मो नृपाणां यद् रणार्जितम् ।</strong></p>
</blockquote>
<blockquote>
<p>विप्रेभ्यो दीयते द्रव्यं प्रजाभ्यश् चाभयं सदा ॥ १।३१८ ॥**</p>
</blockquote>
<p>रणार्जिताद् इत्य् अभिप्रायः ॥ ३१८ ॥</p>
<p>_इदानीं &ldquo;न संशयं प्रपद्येत&rdquo; _(य्ध् १।१३२) <em>&ldquo;न हिंस्यात् सर्वभूतानी&rdquo; इति प्रतिषेधद्वयात् संग्रामाप्राप्तिप्रसक्ताव् आह ।</em></p>
<blockquote>
<p><strong>य आहवेषु वध्यन्ते भूम्यर्थम् अपराङ्मुखाः ।</strong></p>
</blockquote>
<blockquote>
<p>अकूटैर् आयुधैर् यान्ति ते स्वर्गं यागिनो यथा ॥ १।३१९ ॥**</p>
</blockquote>
<p>आहवः संग्रामः । भूम्यर्थवचनं दण्डकोशादेर् अप्य् उपलक्षणार्थम् । अकूटैर् आयुधैर् युध्यमाना इति योज्यम् । कूटानि विषदिग्धकर्णिकादीनि । आयुधवचनं सर्वायुधोपलक्षणार्थम् । स्पष्टम् अन्यत् ॥ ३१९ ॥</p>
<p><em>भूयश् च संग्रामविधिप्ररोचनां युद्धाकृतिप्रकारं चाह ।</em></p>
<blockquote>
<p><strong>पदानि क्रतुतुल्यानि भग्नेषु विनिवर्तताम् ।</strong></p>
</blockquote>
<blockquote>
<p>राजा सुकृतम् आदत्ते हतानां विपलायताम् ॥ १।३२० ॥**</p>
</blockquote>
<p>युद्धार्थम् एव हि तत्संग्रहाद् युक्तम् एवैतत् ॥ ३२० ॥</p>
<p><em>एवं च सति सर्वथा संग्रामे हिंसायां प्राप्तायाम् अपवादार्थम् आह ।</em></p>
<blockquote>
<p><strong>तवाहंवादिनं क्लीबं निर्हेतिं परसंगतम् ।</strong></p>
</blockquote>
<blockquote>
<p>न हन्याद् विनिवृत्तं च युद्धप्रेक्षकम् एव च ॥ १।३२१ ॥**</p>
</blockquote>
<p>चशब्द आयुधादिव्यसनापन्नाद्यर्थः । निर्हेतिर् अयुध्यमानः । परसंगतो ऽन्येन युध्यमानः । स्पष्टम् अन्यत् ॥ ३२१ ॥</p>
<p><em>एवाम् तावत् सामासिको राजनयः । इदानीम् आन्वहिकं राज्ञः कर्म ।</em></p>
<blockquote>
<p><strong>कृतरक्षः समुत्थाय पश्येद् आयव्ययौ स्वयम् ।</strong></p>
</blockquote>
<blockquote>
<p>व्यवहारांस् ततो दृष्ट्वा स्नात्वा भुञ्जीत कामतः ॥ १।३२२ ॥**</p>
</blockquote>
<blockquote>
<p>**</p>
</blockquote>
<p>रक्षा दिव्या मानुषी च द्विविधा । देवब्राह्मणपूजादिलक्षणा मङ्गलात्मिका च दिव्या, सुपरीक्षितोद्यतायुधयुद्धपुरुषैः परिवेष्ठनं मानुषी । तथा च बृहस्पतिः: &ldquo;ब्रह्मशङ्खस्तुतिपुण्याहशब्दैर् विबुध्योत्थाय संध्याम् उपास्य देवपितृब्राह्मणान् मनसा वा नमस्कृत्य धर्मार्थकामभयोपधाशुद्धावञ्चकगृहीतायुधायातयामविश्वासोत्पन्नासन्नपरिवृतः&rdquo; इत्यादि । गुरुतरात्ययिककार्यानुरोधेन स्वयम् एवायव्ययं पश्येद् व्यवहारांश् च वक्ष्यमाणविधिना । ततः स्नात्वा देवपित्राद्यर्चनं कृत्वान्तःपुरं प्रविश्य कामतः सुपरीक्षितम् अन्नम् अश्नीयात् ॥ ३२२ ॥</p>
<p><em>एवं स्वपरराष्ट्रव्यवस्थया द्रव्यार्जनविधिर् उक्तः । तत् पुनर् द्रव्यं किम् उत्पन्नम् एव पात्रे समर्पणीयं तदर्थत्वाद् उत्पादनस्य । एवम् इति प्राप्त आह ।</em></p>
<blockquote>
<p><strong>हिरण्यं व्यापृतानीतं भाण्डागारे न्यसेत् ततः ।</strong></p>
</blockquote>
<blockquote>
<p>पश्येच् चारांस् ततो दूतान् प्रेषयेन् मन्त्रिसंगतः ॥ १।३२३ ॥**</p>
</blockquote>
<p>सर्वाधिकारव्यापृतैर् आहृतमात्रं भाण्डागार एव न्यसेत्, न दद्यात् । तत एव हेतोर् &ldquo;वृद्धं पात्रेषु निक्षिपेत्&rdquo; इति (य्ध् १।३१२) । नित्यं च भुक्त्वा व्यपेतक्लमो विश्वस्तचित्तः पश्येच् चारान् अवस्थितानेकविधचारप्रहितान् प्रहेतव्यांश् च । अयं हि नीतिसंक्षेपः: नित्यं ह्य् अनेकविधाः सर्वाश्रमसर्वपाषण्डिनो लिङ्गिनो ऽनेकविद्याव्याजकपटैः परराष्ट्रस्वराष्ट्रविन्यस्तास् तत्प्रहितान्धमूकजलबधिरोन्मत्तादिप्रकारकपटप्रच्छन्नाः प्रख्यापितकुतूहलप्रधानतया सर्वसत्त्वानुजिघृक्षापरत्वप्रसिद्ध्या वा राज्ञा प्रयत्नतो गूढसङ्केतनिपुणेनान्वहम् अप्रमत्तेन द्रष्टव्याः । यद् वा, एकं कंचिद् वामनकुब्जादिकम् आत्मनो ऽतिशयवाल्लभ्यप्रख्यातं सुपरीक्षितम् आप्तं चारव्यापरे नियोजयेत् । स चाखिलां राज्ञो नित्ययुक्तचारप्रहितां मुहुर् मुहुर् वार्तां संपादयेत् । एवं चारान् दृष्ट्वा तदर्थनिश्चयानुसारेण सर्वार्थेषु यथार्थं दूतान् प्रेषयेत् प्रधानामात्यसंगतः । षाड्गुण्यनयानुसारिणा त्व् एतच् चित्रसंचारम् आभ्युदयिकबीजम् अप्रमत्तेनान्वहं वप्तव्यम् ॥ ३२३ ॥</p>
<p><em>यतश् च गूढमन्त्रत्वम् आभ्युदयिकबीजम् ।</em></p>
<blockquote>
<p><strong>ततः स्वैरविहारी स्यान् मन्त्रिभिर् वा समागतः ।</strong></p>
</blockquote>
<blockquote>
<p>बलानां दर्शनं कृत्वा सेनान्या सह चिन्तयेत् ॥ १।३२४ ॥**</p>
</blockquote>
<p>स्वैरविहारिता प्रधानमन्त्रिण्य् अप्य् अप्रकटितमन्त्रता । यद् वा मन्त्रिभिर् उत्पन्नविश्वासैः सहैवैतच् चारादिदर्शनं कुर्याद् इति । अगूढमन्त्रताप्य् अनभ्युदयायैवेत्य् अभिप्रायः । नयाविरोधेन चैतयोर् व्यवस्था । भूयो भूयः सर्वसचिवाः सुपरीक्षिता अपि परीक्ष्याः । परीक्षितैश् च सह यथार्हं कार्यप्रवृत्तिर् इति । किं च, बलानां हस्त्यश्वरथपादातायुधसंनाहादिसरेतरविवेकेन निपुणतो महाबलाधिकृतसेनापतिसमक्षं दर्शनं कृत्वा ततः षाड्गुण्यं निपुणतः पूर्वोक्तक्रमेणैव चिन्तयेत् । दण्डकोशाद्यनुसारेणैव संधिविग्रहादिनियम इत्य् अभिप्रायः ॥ ३२४ ॥</p>
<p><em>न चैकान्ततो ऽर्थनिष्ठतयैवेतरपुरुषार्थहापनम् । किं तर्हि ।</em></p>
<blockquote>
<p><strong>संध्याम् उपास्य शृणुयाच् चाराणां गूढभाषितम् ।</strong></p>
</blockquote>
<blockquote>
<p>गीतनृत्तैश् च भुञ्जीत पठेत् स्वाध्यायम् एव च ॥ १।३२५ ॥**</p>
</blockquote>
<p>गीतनृत्तैश् च भुञ्जीत, कामम् अप्य् अनुरुन्ध्यात् । पठेच् च स्वाध्यायम् । धर्मान् न हापयेद् इत्य् अर्थः । यद् वा, एतत्परम् एतच्छ्लोकार्धरम्: महत्याम् अप्य् आपद्य् अविषादिनम् आत्मानं दर्शयितुं स्थितकृत्यचिन्ताप्रवण एव स्वव्यसनगोपनाय परप्रस्वापनाय वानाकुलतयैव, गीतनृत्तैश् च भुञ्जीत पठेत् स्वाध्यायम् एव च । चशब्दान् मृगयाम् अप्य् अनुतिष्ठेत् ॥ ३२५ ॥</p>
<p><em>किं च ।</em></p>
<blockquote>
<p><strong>संविशेत् तूर्यघोषेण सुप्त्वा बुध्येत् तथैव च ।</strong></p>
</blockquote>
<blockquote>
<p>शास्त्राणि चिन्तयेद् बुद्ध्वा सर्वकर्तव्यतास् तथा ॥ १।३२६ ॥**</p>
</blockquote>
<p>अपस्वप्नायतो मन्त्रस्रुतिर् मा भूद् इति यावत्स्वापं यथास्थानं तौर्यत्रिको नृत्तगीतवादित्रलक्षणः प्रयोज्यः । चशब्दो वन्द्यादिघोषणार्थः । कामो ऽपि चैवम् उत्पन्नः संवृतो भवति, अर्थश् च । सुप्त्वा विबुध्य व्यपेतक्लमो निपुणया प्रज्ञया त्रिवर्गचातुर्येण सर्वार्थं विनिश्चिनुयात् ॥ ३२६ ॥</p>
<p><em>एवं च निपुणतश् चित्रोदयां नीतिं नियम्य ।</em></p>
<blockquote>
<p>प्रेषयेत् ततश् चारान् स्वेष्व् अन्येषु च सादरम् ।**</p>
</blockquote>
<blockquote>
<p>ऋत्विक्पुरोहिताचार्यैर् आशीर्भिर् अभिनन्दितः ॥ १।३२७ ॥**</p>
</blockquote>
<p>पश्चिमयाम एव चारान् प्रेषयेत्, स्वेषु स्थितचारमण्डलेषु । ये तु परराष्ट्रसचिवा नीतिचातुर्याद् भेदिताः, तेषु च सबहुमानं चारान् प्रेषयेत् । चशब्दाद् आटविकस्वमण्डलगतेषु च । एवं च विशालाक्षः ।</p>
<blockquote>
<p>वन्यान् वनगतैर् नित्यं मण्डलस्थांस् तथाविधैः ।</p>
</blockquote>
<blockquote>
<p>चारैर् आलोच्य सत्कुर्याज् जिगीषुर् दीर्घदूरदृक् ॥ ३२७ ॥</p>
</blockquote>
<p><em>एवं चारान् प्रेष्याग्नीन् हुत्वर्त्विगाद्याशीर्भिर् अभिनन्दितः सभां प्रविश्य ततः ।</em></p>
<blockquote>
<p>दृष्ट्वा ज्योतिर्विदो वैद्यान् दद्याद् गां कनकं महीम् ।**</p>
</blockquote>
<blockquote>
<p>नैवेशिकानि च तथा श्रोत्रियाणां गृहाणि च ॥ १।३२८ ॥**</p>
</blockquote>
<p>ज्योतिर्विदो वैद्यांश् च दृष्ट्वात्मीयशरीरसंस्थां ग्रहगोचरं चालोच्य निमित्तविशेषं च बुद्ध्वा तदनुसारेणैव श्रोत्रियेभ्यो यथार्हं गां कनकम् इत्यादि दद्यात् । गतार्थम् अन्यत् ॥ ३२८ ॥</p>
<p><em>अयं चान्यो राज्यप्राप्तिस्थितिकरः सारनयसंक्षेपः ।</em></p>
<blockquote>
<p><strong>ब्राह्मणेषु क्षमी स्निग्धेष्व् अजिह्मः क्रोधनो ऽरिषु ।</strong></p>
</blockquote>
<blockquote>
<p>स्याद् राजा भृत्यवर्गेषु प्रजाभ्यश् च यथा पिता ॥ १।३२९ ॥**</p>
</blockquote>
<p>स्निग्धो निरभिसंधिस्नेहैकनिबन्धनतया मित्रम् । अजिह्मो ऽकुटिलः । स्पष्टम् अन्यत् ॥ ३२९ ॥</p>
<p><em>कस्मात् पुनर् एतद् एवम् । यस्मात् ।</em></p>
<blockquote>
<p>पुण्यात् षड्भागम् आदत्ते न्यायेन परिपालयन् ।**</p>
</blockquote>
<p><em>कस्मात् ।</em></p>
<blockquote>
<p>सर्वदानाधिकं यस्मान् न्यायेन परिपालनम् ॥ १।३३० ॥**</p>
</blockquote>
<p><em>केन पुनः प्रजाः पीड्यन्ते, येनायं प्रयत्नः । उच्यते ।</em></p>
<blockquote>
<p><strong>चाटतस्करदुर्वृत्तमहासाहसिकादिभिः ।</strong></p>
</blockquote>
<blockquote>
<p>पीड्यमानाः प्रजा रक्ष्याः कायस्थैश् च विशेषतः ॥ १।३३१ ॥**</p>
</blockquote>
<p>कायस्था रागादयः । लेखका इत्य् अन्ये ॥ ३३१ ॥</p>
<p>_ _</p>
<p><em>यदि त्व् एवमादिभ्यो राजा रक्षां न कुर्यात् ततः।</em></p>
<blockquote>
<p>अरक्ष्यमाणाः कुर्वन्ति यत् किंचित् किल्बिषं प्रजाः।**</p>
</blockquote>
<blockquote>
<p>तस्मात् तु नृपतेर् अर्थं**</p>
</blockquote>
<p>स्याद् इति शेषः ।</p>
<p><em>कस्मात् ।</em></p>
<blockquote>
<blockquote>
<p>यस्माद् गृह्णात्य् असौ करान् ॥ १।३३२ ॥**</p>
</blockquote>
</blockquote>
<p><em>कथं पुनः पीडाः प्रजाभ्यो विजानीयाद् राजा । <span style="text-decoration:underline;">ननु</span> उक्तं <em>&quot;<em>तत्र तत्र च निष्णातान् अध्यक्षान्</em>&quot;</em> कुर्याद् इति <em>(य्ध् १।३१७)</em> । एत एव यदा विकुर्युस् तदा कथम् इति चेत् । <span style="text-decoration:underline;">उच्यते</span> ।</em></p>
<blockquote>
<p><strong>ये राष्ट्राधिकृतास् तेषां चारैर् ज्ञात्वा विचेष्टितम् ।</strong></p>
</blockquote>
<blockquote>
<p>साधून् संमानयेन् नित्यं विपरीतांस् तु घातयेत् ॥ १।३३३ ॥**</p>
</blockquote>
<p><em>यदा तु दुष्टजनाः सहाध्यक्षैर् एकीभूय लुब्धाः साधुजनं खलीकुर्युः, ततस् तान् अपि ।</em></p>
<blockquote>
<p>उत्कोचजीविनो द्रव्यहीनान् कृत्वा विवासयेत् ।**</p>
</blockquote>
<p><em>ये तु साधवस् तान् ।</em></p>
<blockquote>
<p><strong>सदानमानसत्कारैः श्रोत्रियान् वासयेत् सदा ॥ १।३३४ ॥</strong></p>
</blockquote>
<p>श्रोत्रियवचनं दृष्टान्तार्थम् । यद् वा दानादिभिर् अपि श्रोत्रियान् एव वासयेद्, न करदान् अप्य् अविनीतान् इत्य् अर्थः ॥ ३३४ ॥</p>
<p><em>यतश् चैतद् एवम्, अतः ।</em></p>
<blockquote>
<p>अन्यायेन नृपो राष्ट्रात् स्वकोशं यो ऽभिवर्धयेत् ।**</p>
</blockquote>
<blockquote>
<p>सो ऽचिराद् विगतश्रीको नाशम् एति सबान्धवः ॥ १।३३५ ॥**</p>
</blockquote>
<p><em>कस्मात् पुनर् एतद् एव, यस्मात् ।</em></p>
<blockquote>
<p>प्रजापीडनसंतापसमुद्भूतो हुताशनः ।**</p>
</blockquote>
<blockquote>
<p>राज्ञः कुलं श्रियं प्राणान् नादग्ध्वा विनिवर्तते ॥ १।३३६ ॥**</p>
</blockquote>
<p>अत्यपराधाद् एकलोष्टवधेनाप्य् एनं हन्युर् इत्य् अभिप्रायः । दण्डकोशाद्युच्छित्तिस् तु तन्मूलत्वान् नियतैव ॥ ३३६ ॥</p>
<p><em><span style="text-decoration:underline;">ननु</span> एवं परराष्ट्रे ऽपि पीडनाद् अयम् एव दोषः । <span style="text-decoration:underline;">धर्मेतरानभिज्ञ, मैवम्</span> ।</em></p>
<blockquote>
<p><strong>य एव धर्मो नृपतेः स्वराष्ट्रपरिपालने ।</strong></p>
</blockquote>
<blockquote>
<p>तम् एव कृत्स्नम् आप्नोति परराष्ट्रं वशं नयन् ॥ १।३३७ ॥**</p>
</blockquote>
<p>इयं तावद् धर्मगतिः । दोषान्तरं त्व् अत्र नासङ्कनीयम् एवेत्य् अभिप्रायः ॥ ३३७ ॥</p>
<p><em>किं तु ।</em></p>
<blockquote>
<p><strong>यस्मिन् यस्मिन् य आचारो व्यवहारः कुले स्हितिः ।</strong></p>
</blockquote>
<blockquote>
<p>तथैव परिपाल्यो ऽसौ यदा वशम् उपागतः ॥ १।३३८ ॥**</p>
</blockquote>
<p>धर्माविरोधेनेति शेषः । आत्मीयत्वाद् एव पालने प्राप्ते गुणार्थं वचनम् ॥ ३३८ ॥</p>
<p><em>कथं पुनः परराष्ट्रसिद्धिः । मन्त्रत इति ब्रूमः । तदधीना हि कोशदण्डादयः । अतश् च ।</em></p>
<blockquote>
<p><strong>मन्त्रमूलं यतो राज्यम् अतो मन्त्रं सुरक्षितम् ।</strong></p>
</blockquote>
<blockquote>
<p>कुर्याद् यथास्य न विदुः कर्मनाम् आ फलोदयात् ॥ १।३३९ ॥**</p>
</blockquote>
<p>स्वपरराष्ट्रप्राप्तिस्थितिवृद्धिहेतुर् मन्त्र एव सुनिर्णीतः सुगुप्तो यस्मात्, तस्मान् निर्णयगुप्तिभ्यां सुरक्षितः कार्यः, विपर्यये सर्वोच्छेदप्रसङ्गात् । न च फलोदये ऽपि मन्त्रः प्रकाश्यः, पुनर् अपि तथाकरणात् । फलदर्शनात् तु कारणम् अनुमिमाना न विशेषनिर्धारणं कुर्युः कुतूहलेनात्र समुत्पन्नेन । अतः कृत्येतरवर्गयोः सर्वथा मन्त्रप्रच्छादनं नियोगतः कर्तव्यम् । मन्त्रशक्त्यधीने एव ह्य् उत्साहप्रभुशक्ती, तदपाये ऽपि हि मन्त्रशक्त्यैव सिद्धिदर्शनात् अतस् तद्गुप्तौ यत्नः कार्य इति ॥ ३३९ ॥</p>
<p><em>किं पुनस् तन् मन्त्रणीयम् । उक्तं च दिक्प्रचारदूतसंप्रेषणकापटिकोदास्थितगृहपतिक-वैदेहकतापसव्यञ्जनावस्थितचारप्रपञ्चपरिनिरूपणपरप्रयुक्तकापटिकाद्युच्छेद-दुर्गादिकरणकन्यासंप्रदानकुमारचिन्तान्तःपुरप्रचाराद्यनेकविधं च । इदं चापरम् ।</em></p>
<blockquote>
<p>अरिर् मित्रम् उदासीनो ऽनन्तरस् तत्परः परः ।**</p>
</blockquote>
<blockquote>
<p>क्रमशो मण्डलं चिन्त्यं सामादिभिर् उपक्रमैः ॥ १।३४० ॥**</p>
</blockquote>
<p>विजिगीषोर् अवस्थितस्य भूम्यन्तरः शत्रुः । तस्मात् परो मित्रम् । तत्परस् तूदासीनः । एवम् इदं मण्डलम् अवस्थितं सामोपप्रदानभेददण्डैर् यथार्हं चिन्त्यम् ॥ ३४० ॥</p>
<p><em>कस्मात् पुनर् यथार्हं सामादियोजना । यस्मात् ।</em></p>
<blockquote>
<p>उपायाः साम दानं च भेदो दण्डस् तथैव च ।**</p>
</blockquote>
<p><em>उपायत्वाद् एव च ।</em></p>
<blockquote>
<p><strong>सम्यक् प्रयुक्ताः सिध्येयुर् दण्डस् त्व् अगतिका गतिः ॥ १।३४१ ॥</strong></p>
</blockquote>
<p>साम वाचिकं कायिकं च । दानं दीयमानस्याकोपेन ग्रहणं, स्वकीयस्य च दानम् । भेदः संहतयोर् उपजप्यविश्लेषणम् । दण्डो हठात् प्रसाधनम् । ते ऽमी व्यस्ताः समस्ताश् च यथार्हं योज्याः । आद्योपयत्रयक्षये दण्डः । तत्रारिस् त्रिविधः सहजः कृत्रिमो भूम्यनन्तरश् च । अनन्तरो दण्डसाध्य एव । तथा मित्रं सहजकृत्रिमानन्तरपरत्वेन । अनन्तरपरः सामोपप्रदानगोचरः । सामैवोदासीनेषु । अरिपक्ष्याः सर्वदा भेद्या एव । इत्येवमादिप्रकारो बहुधा प्रयोगानुसाराद् द्रव्यशुद्धिवद् &ldquo;देशं कालं तथात्मानम्&rdquo; (ब्ध् १।८।५३) इत्य् अवेक्ष्य सामादिप्रयुक्तिनियमः ॥ ३४१ ॥</p>
<p><em>याश् चैता राज्यप्रकृतयः स्वाम्याद्याः, तासु यथार्हम् आलोच्य सुरक्षितमन्त्रो विजिगीषुः ।</em></p>
<blockquote>
<p><strong>संधिं सविग्रहं यानम् आसनं संश्रयं तथा ।</strong></p>
</blockquote>
<blockquote>
<p>द्वैधीभावं गुणान् एतान् यथावत् परिकल्पयेत् ॥ १।३४२ ॥**</p>
</blockquote>
<p>हिरण्यादिपणनिबन्धेनोभयानुग्रहार्थः संधिः । स कदाचिद् द्वयोर् अपि तादात्विकफलः । कदाचिद् एकस्य तदात्वे ऽन्यस्यायत्याम् । तथा च मनुः ।</p>
<blockquote>
<p>समानयानकर्मा वा विपरीतस् तथैव च ।</p>
</blockquote>
<blockquote>
<p>तदात्वायतिसंयुक्तः संधिर् ज्ञेयो द्विलक्षणः ॥ इति । (म्ध् ७।१६३)</p>
</blockquote>
<p>एवं विग्रहादिद्वैविध्यम् अप्य् उदाहार्यम् । संधिविपरीतो विग्रहः । अभ्युच्चयातिरेके रिपून् प्रति गमनं यानम् । अनारम्भत्वम् आसनम् । संधिविग्रहद्वयबीजोपादानं द्वैधीभावः । क्षीणस्यान्याश्रयणं संश्रयः । तदात्वे परिक्षीणस्य भाविन्य् अभ्युच्चये संधिकरणम्, विपर्यये विग्रहः । मित्रोपरोधाच् चोभयम् । मित्रानुरोधाद् भाविबलापेक्षया च प्रक्षीणः शनकैः परान् सान्त्वयन् आसनेन वृद्धिम् आतिष्ठेत् । प्रक्षीण एव चावष्टब्धो द्विधा बलं व्युह्य द्वयबीजम् उपादद्यात् । सर्वपरिक्षये तु स्वबलव्यसनेन वा कुलीनं बलवन्तम् अलुब्धं धार्मिकं पूर्वपुरुषाश्रितं मित्रवर्गभूयिष्ठं राजानं क्षिप्रम् आश्रयेत् । सर्वथा च सामोपप्रदानाभ्यां तम् एवाराधयेत् । तथा चाह ।</p>
<blockquote>
<p>निग्रहं प्रकृतीनां च कुर्याद् यो ऽरिबलस्य च ।</p>
</blockquote>
<blockquote>
<p>उप्सेवेत तं नित्यं सर्वयत्नैर् गुरुं तथा ॥ इति । (म्ध् ७।१७५)</p>
</blockquote>
<p>यदा तु मन्त्रोत्साहप्रभुशक्तियुक्तः, तदा यातव्यं प्रतिविधायामित्रं प्रति गच्छेत् । तथा चाहुः: &ldquo;सामन्तयोर् व्यसनसाध्ये न यातव्यं तम् अमित्रम् एव यायात्&rdquo; इति ॥ ३४२ ॥</p>
<p><em>मित्रानुरोधेन स्वेच्छया वा गच्छन् सांपरायिकेन विधिना ।</em></p>
<blockquote>
<p><strong>यदासम्यग्गुणोपेतं परराष्ट्रं तदा व्रजेत् ।</strong></p>
</blockquote>
<blockquote>
<p>परश् च हीन आत्मा च हृष्टवाहनपूरुषः ॥ १।३४३ ॥**</p>
</blockquote>
<p>गतार्थः श्लोकः ॥ ३४३ ॥</p>
<p><em><span style="text-decoration:underline;">ननु</span> एवं सकल एवारम्भो ऽनर्थकः, सुसमृद्धानाम् अपि विपर्ययदर्शनात् । तथा च सुयोधनस्य विराटं प्रति घोषयात्रायां च दृष्टम् एव । उक्तं च: &ldquo;ग्रहाधीना नरेन्द्राणाम् उच्छ्रयाः पतनानि च&rdquo; इति <em>(य्ध् १।३०३)</em> । अतो दैवतन्त्रत्वात् राज्यस्यापभ्रष्टमूलाम् इवेमां स्मृतिं मन्यामहे । <span style="text-decoration:underline;">पुरुषकारानभिज्ञ, मैवम्</span> ।</em></p>
<blockquote>
<p><strong>दैवे पुरुषकारे च द्वये सिद्धिः प्रतिष्ठिता ।</strong></p>
</blockquote>
<p>न दैव एवेत्य् अभिप्रायः ।</p>
<p><em>किं च, दैवस्वरूपम् अप्य् अनिरूपितम् आयुष्मता । यतः।</em></p>
<blockquote>
<p><strong>तत्र दैवम् अभिव्यक्तं पौरुषं पौर्वदेहिकम् ॥ १।३४४ ॥</strong></p>
</blockquote>
<p>जन्मान्तरीयपुरुषकार एव दैवम् इत्य् उच्यते, नान्यद् इत्य् अर्थः ॥ ३४४ ॥</p>
<p><em><span style="text-decoration:underline;">ननु</span> एवम् अपि षाड्गुण्यनिरूपणं व्यर्थम् एव । <span style="text-decoration:underline;">उच्यते</span> । यदि हि सर्वं दैवाधीनम् एव स्यात् तदैवं स्यात् । अपि तु यदा तु ।</em></p>
<blockquote>
<p><strong>केचिद् दैवाद् धठात् केचित् केचित् पुरुषकारतः ।</strong></p>
</blockquote>
<blockquote>
<p>सिद्ध्यन्त्य् अर्था मनुष्याणां**</p>
</blockquote>
<p>तदैतद् अचोद्यम् इति शेषः ।</p>
<p><em>किं च ।</em></p>
<pre><code>                                            &gt; **तेषां योनिस् तु पौरुषम् ॥ १।३४५ ॥**
</code></pre>
<p>तेषां दैवहठपुरुष्काराणां पौरुषम् एव योनिः कारणम् इत्य् अर्थः । हठो ऽपि यो ऽध्यवसायातिशयः वेतालसाधनादिकः सो ऽपि च पुरुषकारातिशय एवेत्य् अर्थः । अतः सूक्तं &ldquo;तेषां योनिस् तु पौरुषम्&rdquo; इति ॥ ३४५ ॥</p>
<p><em><span style="text-decoration:underline;">ननु</span> एवम् अप्य् अपरिहृतम् एवास्मच्चोद्यम् । <span style="text-decoration:underline;">अहो</span> खल्व् अतिशयवान् मातृमतो विवेकः । पश्य ।</em></p>
<blockquote>
<p><strong>यथा ह्य् एकेन चक्रेण रथस्य न गतिर् भवेत् ।</strong></p>
</blockquote>
<blockquote>
<p>एवं पुरुषकारेण विना दैवं न सिद्ध्यति ॥ १।३४६ ॥**</p>
</blockquote>
<p>सुष्ठ्व् अपि हि दैवसंपन्नाः पदार्थस्थितिं नैवातिवर्तन्ते । न जातुचिद् उपनीतम् अपि भोज्यं व्यापारम् अन्तरेण मुखं प्रविशति । व्यापारो ऽपि हि दैवाद् एवेति चेत्, न । दैवस्यापि तत्पूर्वकत्वाद् इत्य् उक्तं प्राक्तन एव कर्मणि दैवशब्द इति । तद् अपि दैवान्तरेणेति चेत्, अव्यवस्थैवं सति स्यात् । भवतु, अनादित्वान् निर्दोषेति चेत्, न, निर्निमित्तत्वप्रसङ्गात् । तदभिधाने चावस्थितं पुरुषकारस्यानपेक्षत्वम् । दृष्टानुगुण्येन चादृष्टकल्पना युक्ता, न दृष्ट्बाधेन । आम्नायस्य चैवम् अप्रामाण्यप्रसङ्गः । निमित्तान्तरकल्पने चादृष्टकल्पना दुष्परिहार्यैव स्यात् । अतः पुरुषकारप्राधान्याद् युक्तः कृत्स्न एवायम् उपदेश इति स्थितम् ॥ ३४६ ॥</p>
<p><em><span style="text-decoration:underline;">यदि तु</span> मित्रेण सह तुल्यफलायां यात्रायाम् अवष्टब्धो रिपुर् अशक्तो भूम्यादि प्रयच्छेत्, तदा किं मित्रम् अतिसंधाय स्वकार्यं न क्रियते उक्तं हि मनुनापि: &ldquo;यथैनं नातिसंदध्युर् मित्रोदासीनशत्रवः&rdquo; इत्यादि</em> (म्ध् ७।१८०)<em>, &ldquo;विदध्याद् धितम् आत्मनः&rdquo; इति च <em>(म्ध् ७।५७)</em> । <span style="text-decoration:underline;">धर्मेतरविवेकाकुशल, मैवम्</span> ।</em></p>
<blockquote>
<p><strong>हिरण्यभूमिलाभेभ्यो मित्रलब्धिर् वरा यतः ।</strong></p>
</blockquote>
<blockquote>
<p>अतो यतेत तत्प्राप्तौ सत्यं रक्षेत् समाहितः ॥ १।३४७ ॥**</p>
</blockquote>
<p>समाहितो लोकद्वयहिताभिज्ञः ॥ ३४७ ॥</p>
<p><em>किं च ।</em></p>
<blockquote>
<p>**</p>
</blockquote>
<blockquote>
<p>स्वाम्य् अमात्यो जनो दुर्गं कोशो दण्डस् तथैव च ।**</p>
</blockquote>
<blockquote>
<p>मित्राण्य् एताः प्रकृतयो राज्यं सप्ताङ्गम् उच्यते ॥ १।३४८ ॥**</p>
</blockquote>
<p>स्वामी राजा । अमात्यः सचिवः । जनो जनपदः । कोशो द्रव्यनिचयः । दण्डो बलं हस्त्यश्वरथपादातात्मकम् । मित्रदुर्गे उक्ते । एताः प्रकृतयः सप्तैव । एतदपेक्षया हि राज्यं सप्ताङ्गम् उच्यते यस्मात्, तस्माद् यथैवात्मामात्यादिप्रकृतयश् च प्रयत्नतः पालनीयाः, तथैव मित्राण्य् अपीत्य् अर्थः ॥ ३४८ ॥</p>
<p><em>एवं यद् दैवपुरुषकाराभ्यां कथम् अपि प्राप्तुं शक्यं राज्यं प्राक्तनानेकविधपुण्यसमुदायाद् ऐहिकविचित्रगुणसंपद्योगाच् च, धीमान् कृतविद्यः सत्यसंधश् च ।</em></p>
<blockquote>
<p><strong>तद् अवाप्य नृपो दण्डं दुर्वृत्तेषु निपातयेत् ।</strong></p>
</blockquote>
<p><em>कस्मात् । यस्मात् ।</em></p>
<blockquote>
<p><strong>धर्मो हि दण्डरूपेण ब्रह्मणा निर्मितः पुरा ॥ १।३४९ ॥</strong></p>
</blockquote>
<p>तद् राज्यं राजा सुदुर्लभं लब्ध्वा निर्व्याजप्रसाधितसमग्रदण्डपातैश् चतुर्वर्गप्राप्तिलम्पटः प्रयत्नाद् दुर्विनीयमानान् आलोच्याविनीतेषु यथार्हं दण्डं पातयेत् । न चातिमृदुहृदयतया हृद्विलेखः कार्यः । धर्म एवायं दण्डाभिधानो ब्रह्माण्डान्तर्वर्त्यखिलप्राणिसङ्घोपकारार्थं ब्रह्मणा वेदेन निर्मितो विहितः । पुरेत्य् अनादित्वेन निर्विचिकित्सानुष्ठानप्ररोचनार्थम् । तथा च गौतमः: &ldquo;ततः शेषेण विशिष्टदेशजाति&rdquo; (ग्ध् ११।२९) इत्य् उपक्रम्य &ldquo;विष्वञ्चो विपरीता नश्यन्ति । तान् आचार्योपदेशो दण्डश् च पालयते । तस्माद् राजाचार्याव् अनिन्द्यौ&rdquo; (ग्ध् ११।३०–३२) इत्यादि । आम्नायश् च: &ldquo;सह वा इदम् अभवत् । देवाश् च मनुष्याश् च ते यदोपकारैर् न शेकुर् मनुष्यान् आत्मीकर्तुम् अथ देवास् तिरोबभूवुः, तान् प्रजापतिर् अब्रवीत् । कः प्रजाः पालयिता भुवि सर्वे ऽन्तर्हिताः स्थ । असंरक्ष्यमाणाः प्रजा अधर्मार्दितास् त्यक्ष्यन्तीतः प्रदानम् उपजीवनम् अस्माकम् इति । ते देवाः प्रजापतिम् अब्रुवन् । पुरुषमूर्तिं राजानं करवाम सोमाद् रूपम् आदायादित्यात् तेजो विक्रमम् अथेन्द्राद् विष्णोर् विजयं वैश्रवणात् त्यागं यमात् संयमनम्&rdquo; इत्याद्य् उपक्रम्य &ldquo;सो ऽब्रवीद् धर्मम् एव मे सख्याय कुरुध्वं ततो ऽहं प्रजाः पालयामीति । ततस् तस्मै धर्मं द्वितीयम् अकुर्वन् स एष धर्मो निदानेन यद् दण्डः तस्माद् एवंविद् राजा दण्डं पितर्य् अपि पातयेत् । धर्मेणैनं संस्करवाम्य् आधिपत्यायेन्द्रत्वाय ब्रह्मलोकायेति । ईश्वरो ऽहं तथा कर्त्रोः&rdquo; इत्यादि ॥ ३४९ ॥</p>
<p><em>यतश् चैवंरूपो दण्डः ।</em></p>
<blockquote>
<p><strong>न स नेतुम् अतः शक्यो लुब्धेनाकृतबुद्धिना ।</strong></p>
</blockquote>
<p><em>केन तर्हि शक्यः ।</em></p>
<blockquote>
<p><strong>सत्यसंधेन शुचिना सुसहायेन धीमता ॥ १।३५० ॥</strong></p>
</blockquote>
<p><em>कस्मात् पुनर् अयं प्रयत्नः । यस्मात् ।</em></p>
<blockquote>
<p><strong>यथाशास्त्रं प्रयुक्तः सन् सदेवासुरमानवम् ।</strong></p>
</blockquote>
<blockquote>
<p>जगद् आनन्दयेत् कृत्स्नम् अन्यथा तु क्रकोपयेत् ॥ १।३५१ ॥**</p>
</blockquote>
<p>यस्माद् दण्डाधीनौ जगतः कृत्स्नस्यानन्दप्रकोपौ, तस्माद् यत्नो दण्डप्रणीतौ कार्य इत्य् अभिप्रायः ॥ ३५१ ॥</p>
<p><em>यतश् चैतद् एवम्, अतः ।</em></p>
<blockquote>
<p><strong>अधर्मदण्डनं लोकस्वर्गकीर्त्तिविनाशनम् ।</strong></p>
</blockquote>
<blockquote>
<p>सम्यक् तु दण्डनं राज्ञः स्वर्गकीर्त्तिजयावहम् ॥ १।३५२ ॥**</p>
</blockquote>
<p>लोकः परराष्ट्रप्राप्तिः स्वराष्ट्रस्थैर्यं च । स्पष्टम् अन्यत् ॥ ३५२ ॥</p>
<p><em>यस्माच् च सम्यग् दण्डनात् स्वर्गादिप्राप्तिः, तस्मात् ।</em></p>
<blockquote>
<p><strong>अपि भ्रात सुतो ऽर्घ्यो वा श्वशुरो मातुलो ऽपि वा ।</strong></p>
</blockquote>
<blockquote>
<p>नादण्ड्यो नाम राज्ञो ऽस्ति धर्माद् विचलितः स्वकात् ॥ १।३५३ ॥**</p>
</blockquote>
<p><em>एवं चालोच्य ।</em></p>
<blockquote>
<p><strong>यो दण्ड्यान् दण्डयेद् राजा सम्यग् वध्यांश् च घातयेत् ।</strong></p>
</blockquote>
<blockquote>
<p>इष्टं स्यात् क्रतुभिस् तेन सहस्रशतदक्षिणैः ॥ १।३५४ ॥**</p>
</blockquote>
<p>क्रत्वर्थहिंसावच् चोरादिहिंसापि धर्म्यैवेत्य् अभिप्रायः । सहस्रशतदक्षिणो राजसूयः । क्रतुबहुत्वाद् बहुवचनम् । यद् वा शतदक्षिणा अग्निष्टोमादयः । सहस्रदक्षिणा अभिजिदादयः । स्पष्टम् अन्यत् ॥ ३५४ ॥</p>
<p><em>दण्ड्यादण्ड्यवध्यावध्यविवेककॢप्त्यर्थम्</em> ।</p>
<blockquote>
<p><strong>इति संचिन्त्य नृपतिः क्रतुतुल्यफलं पृथक् ।</strong></p>
</blockquote>
<blockquote>
<p>व्यवहारान् स्वयं पश्येत् सभ्यैः परिवृतो ऽन्वहम् ॥ १।३५५ ॥**</p>
</blockquote>
<p>पृथक् विविक्तान् इत्य् अर्थः । यद् वा क्रतुतुल्यफलं पृथग् इति संबन्धः । एकैकदण्डने क्रतुफलप्राप्तिर् इत्य् अर्थः ॥ ३५५ ॥</p>
<p><em>एवं दण्डपातनविधिर् उक्तः । अधुनार्थदण्डस्योक्तं मध्यमाधमसाहसाद्यपेक्षया प्रमाणं वक्तुम् आह ।</em></p>
<blockquote>
<p><strong>जलं सूर्यमरीचिस्थं त्रसरेणू रजः स्मृतम् ।</strong></p>
</blockquote>
<blockquote>
<p>ते ऽष्टौ लिक्षा तु तास् तिस्रो राजसर्षप उच्यते ॥ १।३५६ ॥**</p>
</blockquote>
<p>सूर्यमरीच्यन्तर्गतं जलम् इव यद् रजो दृश्यते, तद् भेदबुद्ध्या गृह्यमाणं त्रसरेणुसंज्ञकं भवति । त्रस्त इव परिभ्रमतीति त्रसरेणुः । ते ऽष्टौ रेणव एकीभूता लिक्षा । ताश् च तिस्रो राजसर्षप उच्यते । एवम् उत्तरत्रापि योज्यम् ॥ ३५६ ॥</p>
<blockquote>
<p><strong>गौरस् तु ते त्रयः षट् ते यवो मध्यस् तु ते त्रयः ।</strong></p>
</blockquote>
<blockquote>
<p>कृष्णलः पञ्च ते माषस् ते सुवर्णस् तु षोडश ॥ १।३५७ ॥**</p>
</blockquote>
<blockquote>
<p>पलं सुवर्णाश् चत्वारः पञ्च वापि प्रकीर्तिताः ।**</p>
</blockquote>
<p>उभयथा प्रयोगदर्शनात् । कार्यविशेषापेक्षया च व्यवस्था ॥ ३५७ ॥</p>
<p><em>एवं तावत् सुवर्णस्य पलपर्यन्तं प्रमाणम् उक्तम् । रौप्यस्य तु ।</em></p>
<blockquote>
<p><strong>द्विकृष्णलो रौप्यमाषो धरणं षोडशैव ते ॥ १।३५८ ॥</strong></p>
</blockquote>
<blockquote>
<p>शतमानं तु दशभिर् धरणैः पलम् एव तत् ।**</p>
</blockquote>
<p>कृष्णलद्वयेन रौप्यमाषः । षोडश् माषा धरणम् । दश धरणानि शतमानम् । तच् च गण्यमानं चतुःसौवर्णिकं पलम् एव पलसंमितं भवति ॥ ३५८ ॥</p>
<p><em>एवं रौप्यपरिमाणम् उक्तम् । सुवर्णस्यैव तु ।</em></p>
<blockquote>
<p><strong>निष्कं सुवर्णाश् चत्वारः कार्षिकस् ताम्रिकः पणः ॥ १।३५९ ॥</strong></p>
</blockquote>
<blockquote>
<p>साशीतिः पणसाहस्री दण्ड उत्तमसाहसः ।**</p>
</blockquote>
<blockquote>
<p>तदर्धं मध्यमः प्रोक्तस् तदर्धम् अधमः स्मृतः ॥ १।३६० ॥**</p>
</blockquote>
<p>यत् तु चतुःसौवर्णिकं पलम् उक्तं, तस्यैव द्वितीया निष्कसंज्ञा । ताम्रकर्षस् तु पणसंज्ञः । अशीतिकृष्णलः षोडशमाषः कर्षः । तद् दर्शयति: &ldquo;साशितिः पणसाहस्री दण्ड उत्तमसाहसः&rdquo; । सैषा पणशब्दवाच्या कृष्णलाशीतिः । ताम्रग्रहणम् उपलक्षणं सुवर्णरूप्ययोर् अपि । कार्षिकपणो दण्डविशेषापेक्षया योज्यः । सहस्रगुणित उत्तमसाहसो दण्डः । यद् वा सहाशीत्या वर्तत इति साशीतिः । अशीत्यधिकसाहस्र इत्य् अर्थः । तदर्धं मध्यमसाहसः । स्मृत इति, शास्त्राद् इयं व्यवस्था न प्रमाणान्तराद् इत्य् अर्थः । संज्ञाकरणं स्वशास्त्रसंव्यवहारार्थम् । उत्तमसाहसादिदण्डवचनेष्व् एत एव यथा स्युः ॥ ३५९–३६० ॥</p>
<p><em>अथ किं सर्वापराधेषूत्तमसाहसाद्यपेक्षया दण्डः प्रयोज्यः । नेत्य् उच्यते ।</em></p>
<blockquote>
<p><strong>वाग्दण्डस् त्व् अथ धिग्दण्डो धनदण्डो वधस् तथा ।</strong></p>
</blockquote>
<blockquote>
<p>योज्या व्यस्ताः समस्ता वाप्य् अपराधबलाद् इमे ॥ १।३६१ ॥**</p>
</blockquote>
<p>वाग्दण्डः स्वरूपाभिधानमत्रम् । धिग्दण्डः कुत्सनम् । धनदण्ड उक्तः । वधदण्डः शारीरः । तथाशब्द उच्चाटनाद्यर्थः । स्पष्टम् अन्यत् ॥ ३६१॥</p>
<p><em>अयं चात्र व्यवहारनीतिसंक्षेपः ।</em></p>
<blockquote>
<p><strong>ज्ञात्वापराधं देशं च कालं बलम् अथापि च ।</strong></p>
</blockquote>
<blockquote>
<p>वयः कर्म च वित्तं च ज्ञात्वा दण्डं प्रकल्पयेत् ॥ १।३६२ ॥**</p>
</blockquote>
<p>अपराधपुनर्वचनं दृष्टान्तार्थम् । यथैवापराधं ज्ञात्वा तदपेक्षया दण्डप्रकल्पनं, तथैव च देशकालाद्यपेक्षयापीत्य् अभिप्रायः । ज्ञात्वेति पुनर्वचनं निर्णीते ऽपि व्यवहारे धर्मानुसारेण पुनर्व्यवहारोद्धरणार्थम् । स्पष्टम् अन्यत् ॥ ३६२ ॥</p>
<blockquote>
<p>इति संभृतमण्डलः सुधामा पुरुरुचिरो रमणः प्रतापशीलः ।</p>
</blockquote>
<blockquote>
<p>रविर् इव नृपतिः समः प्रजानां जगद् अखिलं व्यवहारतो बिभर्ति ॥</p>
</blockquote>
<blockquote>
<p>ग्रन्थातिरेकभीत्या यन् न निबद्धं मयात्र सद् वस्तु ।</p>
</blockquote>
<blockquote>
<p>व्याख्यातृभिर् विविक्तं तल् लभ्यं संप्रदायेभ्यः ॥</p>
</blockquote>
<p><strong>इति परमभट्टारकयाज्ञवल्क्यप्रणीते धर्मशास्त्रे</strong></p>
<p><strong>विश्वरूपकृतविवरणबालक्रीडायां</strong></p>
<p><strong>प्रथमो ऽध्यायः ॥</strong></p>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vishvAsa.github.io/kalpAntaram/smRtiH/yAjJNavalkyaH/bAlakrIDA/Text/01_AchArAdhyAyaH/">०१ आचाराध्यायः </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: ०१ आचाराध्यायः</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kalpAntaram/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      Built on 2021 Jun 27 13:12:01 UTC. (<a href="http://google.com/search?q=13%3a12%3a01%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
