+++
title = "०७"

+++

## 001-050
<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/001_rAjadharmAn_pravaxyAmi.md">
<details open><summary><h3>001 राजधर्मान् प्रवक्ष्यामि ...{Loading}...</h3></summary>

राजधर्मान् प्रवक्ष्यामि  
यथावृत्तो भवेन् नृपः ।  
सम्भवश् च यथा तस्य  
सिद्धिश् च परमा यथा  ॥ ७.१ ॥
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/002_brAhmam_prAptena.md">
<details open><summary><h3>002 ब्राह्मम् प्राप्तेन ...{Loading}...</h3></summary>

ब्राह्मं प्राप्तेन संस्कारं  
क्षत्रियेण यथाविधि ।  
सर्वस्याऽस्य यथान्यायं  
कर्तव्यं परिरक्षणम्  ॥ ७.२ ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/003_arAjake_hi.md">
<details open><summary><h3>003 अराजके हि ...{Loading}...</h3></summary>

अराजके हि लोके ऽस्मिन्  
सर्वतो विद्रुतो भयात् ।  
रक्षार्थम् अस्य सर्वस्य  
राजानम् असृजत् प्रभुः  ॥ ७.३ ॥
</details>
</div>



<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/004_indrAnila-yamArkANAm_agnesh.md">
<details open><summary><h3>004 इन्द्रानिल-यमार्काणाम् अग्नेश् ...{Loading}...</h3></summary>

इन्द्रानिल-यमार्काणाम्  
अग्नेश् च वरुणस्य च ।  
चन्द्र-वित्तेशयोश् चैव  
मात्रा निर्हृत्य शाश्वतीः  ॥ ७.४ ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/005_yasmAd_eShAm.md">
<details open><summary><h3>005 यस्माद् एषाम् ...{Loading}...</h3></summary>

यस्माद् एषां सुरेन्द्राणां  
मात्राभ्यो निर्मितो नृपः ।  
तस्माद् अभिभवत्य् एष  
सर्वभूतानि तेजसा  ॥ ७.५ ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/006_tapaty_Adityavach.md">
<details open><summary><h3>006 तपत्य् आदित्यवच् ...{Loading}...</h3></summary>

तपत्य् आदित्यवच् चैष  
चक्षूंषि च मनांसि च ।  
न चैनं भुवि शक्नोति  
कश् चिद् अप्य् अभिवीक्षितुम्  ॥ ७.६ ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/007_so.agnir.md">
<details open><summary><h3>007 सो ऽग्निर् ...{Loading}...</h3></summary>

सो ऽग्निर् भवति वायुश् च  
सो ऽर्कः सोमः स धर्मराट् ।  
स कुबेरः स वरुणः  
स महेन्द्रः प्रभावतः [मेधातिथिपाठः - स चेन्द्रः स्वप्रभावतः]  ॥ ७.७ ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/008_bAlo.api.md">
<details open><summary><h3>008 बालो ऽपि ...{Loading}...</h3></summary>

बालो ऽपि नाऽवमान्तव्यो  
मनुष्य इति भूमिपः ।  
महती देवता ह्य् एषा  
नररूपेण तिष्ठति  ॥ ७.८ ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/009_ekam_eva.md">
<details open><summary><h3>009 एकम् एव ...{Loading}...</h3></summary>

एकम् एव दहत्य् अग्निर्  
नरं दुरुपसर्पिणम् ।  
कुलं दहति राजाग्निः  
स-पशु-द्रव्यसञ्चयम्  ॥ ७.९ ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/010_kAryaM_so.md">
<details open><summary><h3>010 कार्यं सो ...{Loading}...</h3></summary>

कार्यं सो ऽवेक्ष्य शक्तिं च  
देश-कालौ च तत्त्वतः ।  
कुरुते धर्मसिद्ध्यर्थं  
विश्वरूपं पुनः पुनः  ॥ ७.१० ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/011_yasya_prasAde.md">
<details open><summary><h3>011 यस्य प्रसादे ...{Loading}...</h3></summary>

यस्य प्रसादे पद्मा श्रीर्  
विजयश् च पराक्रमे ।  
मृत्युश् च वसति क्रोधे  
सर्वतेजोमयो हि सः  ॥ ७.११ ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/012_taM_yas.md">
<details open><summary><h3>012 तं यस् ...{Loading}...</h3></summary>

तं यस् तु द्वेष्टि सम्मोहात्  
स विनश्यत्य् असंशयम् ।  
तस्य ह्य् आशु विनाशाय  
राजा प्रकुरुते मनः  ॥ ७.१२ ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/013_tasmAd_dharmam.md">
<details open><summary><h3>013 तस्माद् धर्मम् ...{Loading}...</h3></summary>

तस्माद् धर्मं यम् इष्टेषु  
स व्यवस्येन् नराधिपः ।  
अनिष्टं चाऽप्य् अनिष्टेषु  
तं धर्मं न विचालयेत्  ॥ ७.१३ ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/014_tasyArthe_sarvabhUtAnAm.md">
<details open><summary><h3>014 तस्यार्थे सर्वभूतानाम् ...{Loading}...</h3></summary>

तस्यार्थे सर्वभूतानां  
गोप्तारं धर्मम् आत्मजम् [मेधातिथिपाठः - तदर्थं] ।  
ब्रह्मतेजोमयं दण्डम्  
असृजत् पूर्वम् ईश्वरः  ॥ ७.१४ ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/015_tasya_sarvANi.md">
<details open><summary><h3>015 तस्य सर्वाणि ...{Loading}...</h3></summary>

तस्य सर्वाणि भूतानि  
स्थावराणि चराणि च ।  
भयाद् भोगाय कल्पन्ते  
स्वधर्मान् न चलन्ति च  ॥ ७.१५ ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/016_tan_desha-kAlau.md">
<details open><summary><h3>016 तन् देश-कालौ ...{Loading}...</h3></summary>

तं देश-कालौ शक्तिं च  
विद्यां चाऽवेक्ष्य तत्त्वतः ।  
यथार्हतः सम्प्रणयेन्  
नरेष्व् अन्याय-वर्तिषु  ॥ ७.१६ ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/017_sa_rAjA.md">
<details open><summary><h3>017 स राजा ...{Loading}...</h3></summary>

स राजा पुरुषो दण्डः  
स नेता शासिता च सः ।  
चतुर्णाम् आश्रमाणां च  
धर्मस्य प्रतिभूः स्मृतः  ॥ ७.१७ ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/018_daNDaH_shAsti.md">
<details open><summary><h3>018 दण्डः शास्ति ...{Loading}...</h3></summary>

दण्डः शास्ति प्रजाः सर्वा  
दण्ड एवाऽभिरक्षति ।  
दण्डः सुप्तेषु जागर्ति  
दण्डं धर्मं विदुर् बुधाः  ॥ ७.१८ ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/019_samIxya_sa.md">
<details open><summary><h3>019 समीक्ष्य स ...{Loading}...</h3></summary>

समीक्ष्य स धृतः सम्यक्  
सर्वा रञ्जयति प्रजाः ।  
असमीक्ष्य प्रणीतस् तु  
विनाशयति सर्वतः  ॥ ७.१९ ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/020_yadi_na.md">
<details open><summary><h3>020 यदि न ...{Loading}...</h3></summary>

यदि न प्रणयेद् राजा  
दण्डं दण्ड्येष्व् अतन्द्रितः ।  
शूले मत्स्यान् इवाऽपक्ष्यन्  
दुर्बलान् बलवत्तराः  ॥ ७.२० ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/021_adyAt_kAkaH.md">
<details open><summary><h3>021 अद्यात् काकः ...{Loading}...</h3></summary>

अद्यात् काकः पुरोडाशं  
श्वा च लिह्याद् +धविस् तथा [मेधातिथिपाठः - श्वावलिह्याद्द्] ।  
स्वाम्यं च न स्यात् कस्मिंश् चित्  
प्रवर्तेताऽधरोत्तरम्  ॥ ७.२१ ॥
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/022_sarvo_daNDajito.md">
<details open><summary><h3>022 सर्वो दण्डजितो ...{Loading}...</h3></summary>

सर्वो दण्डजितो लोको  
दुर्लभो हि शुचिर् नरः ।  
दण्डस्य हि भयात् सर्वं  
जगद् भोगाय कल्पते  ॥ ७.२२ ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/023_deva-dAnava-gandharvA_raxAMsi.md">
<details open><summary><h3>023 देव-दानव-गन्धर्वा रक्षांसि ...{Loading}...</h3></summary>

देव-दानव-गन्धर्वा  
रक्षांसि पतगोरगाः ।  
ते ऽपि भोगाय कल्पन्ते  
दण्डेनैव निपीडिताः  ॥ ७.२३ ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/024_duShyeyuH_sarvavarNAsh.md">
<details open><summary><h3>024 दुष्येयुः सर्ववर्णाश् ...{Loading}...</h3></summary>

दुष्येयुः सर्ववर्णाश् च  
भिद्येरन् सर्वसेतवः ।  
सर्वलोकप्रकोपश् च  
भवेद् दण्डस्य विभ्रमात्  ॥ ७.२४ ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/025_yatra_shyAmo.md">
<details open><summary><h3>025 यत्र श्यामो ...{Loading}...</h3></summary>

यत्र श्यामो लोहिताक्षो  
दण्डश् चरति पापहा ।  
प्रजास् तत्र न मुह्यन्ति  
नेता चेत् साधु पश्यति  ॥ ७.२५ ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/026_tasyAhuH_sampraNetAram.md">
<details open><summary><h3>026 तस्याहुः सम्प्रणेतारम् ...{Loading}...</h3></summary>

तस्याहुः सम्प्रणेतारं  
राजानं सत्यवादिनम् ।  
समीक्ष्यकारिणं प्राज्ञं  
धर्म-कामार्थ-कोविदम्  ॥ ७.२६ ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/027_taM_rAjA.md">
<details open><summary><h3>027 तं राजा ...{Loading}...</h3></summary>

तं राजा प्रणयन् सम्यक्  
त्रिवर्गेणाऽभिवर्धते ।  
कामात्मा विषमः क्षुद्रो  
दण्डेनैव निहन्यते [मेधातिथिपाठः - कामान्धो]  ॥ ७.२७ ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/028_daNDo_hi.md">
<details open><summary><h3>028 दण्डो हि ...{Loading}...</h3></summary>

दण्डो हि सुमहत्-तेजो  
दुर्धरश् चाऽकृतात्मभिः ।  
धर्माद् विचलितं हन्ति  
नृपम् एव स-बान्धवम्  ॥ ७.२८ ॥
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/029_tato_durgam.md">
<details open><summary><h3>029 ततो दुर्गम् ...{Loading}...</h3></summary>

ततो दुर्गं च राष्ट्रं च  
लोकं च स-चराचरम् ।  
अन्तरिक्षगतांश् चैव  
मुनीन् देवांश् च पीडयेत्  ॥ ७.२९ ॥
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/030_so.asahAyena.md">
<details open><summary><h3>030 सो ऽसहायेन ...{Loading}...</h3></summary>

सो ऽसहायेन मूढेन  
लुब्धेनाऽकृत-बुद्धिना ।  
न शक्यो न्यायतो नेतुं  
सक्तेन विषयेषु च  ॥ ७.३० ॥
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/031_shuchinA_satyasandhena.md">
<details open><summary><h3>031 शुचिना सत्यसन्धेन ...{Loading}...</h3></summary>

शुचिना सत्यसन्धेन  
यथाशास्त्रानुसारिणा ।  
प्रणेतुं शक्यते दण्डः  
सुसहायेन धीमता  ॥ ७.३१ ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/032_svarAShTre_nyAyavRttaH.md">
<details open><summary><h3>032 स्वराष्ट्रे न्यायवृत्तः ...{Loading}...</h3></summary>

स्वराष्ट्रे न्यायवृत्तः स्याद्  
भृश-दण्डश् च शत्रुषु ।  
सुहृत्स्व् अजिह्मः स्निग्धेषु  
ब्राह्मणेषु क्षमान्वितः  ॥ ७.३२ ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/033_evaMvRttasya_nRpateH.md">
<details open><summary><h3>033 एवंवृत्तस्य नृपतेः ...{Loading}...</h3></summary>

एवंवृत्तस्य नृपतेः  
शिलोञ्छेनाऽपि जीवतः ।  
विस्तीर्यते यशो लोके  
तैलबिन्दुर् इवाऽम्भसि  ॥ ७.३३ ॥
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/034_atas_tu.md">
<details open><summary><h3>034 अतस् तु ...{Loading}...</h3></summary>

अतस् तु विपरीतस्य  
नृपतेर् अजितात्मनः ।  
सङ्क्षिप्यते यशो लोके  
घृतबिन्दुर् इवाऽम्भसि  ॥ ७.३४ ॥
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/035_sve_sve.md">
<details open><summary><h3>035 स्वे स्वे ...{Loading}...</h3></summary>

स्वे स्वे धर्मे निविष्टानां  
सर्वेषाम् अनुपूर्वशः ।  
वर्णानाम् आश्रमाणां च  
राजा सृष्टो ऽभिरक्षिता  ॥ ७.३५ ॥
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/036_tena_yad.md">
<details open><summary><h3>036 तेन यद् ...{Loading}...</h3></summary>

तेन यद् यत् स-भृत्येन  
कर्तव्यं रक्षता प्रजाः ।  
तत् तद् वो ऽहं प्रवक्ष्यामि  
यथावद् अनुपूर्वशः  ॥ ७.३६ ॥
</details>
</div>





<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/037_brAhmaNAn_paryupAsIta.md">
<details open><summary><h3>037 ब्राह्मणान् पर्युपासीत ...{Loading}...</h3></summary>

ब्राह्मणान् पर्युपासीत  
प्रातर् उत्थाय पार्थिवः ।  
त्रैविद्यवृद्धान् विदुषस्  
तिष्ठेत् तेषां च शासने  ॥ ७.३७ ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/038_vRddhAMsh_cha.md">
<details open><summary><h3>038 वृद्धांश् च ...{Loading}...</h3></summary>

वृद्धांश् च नित्यं सेवेत  
विप्रान् वेदविदः शुचीन् ।  
वृद्धसेवी हि सततं  
रक्षोभिर् अपि पूज्यते  ॥ ७.३८ ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/039_tebhyo.adhigachChed.md">
<details open><summary><h3>039 तेभ्यो ऽधिगच्छेद् ...{Loading}...</h3></summary>

तेभ्यो ऽधिगच्छेद् विनयं  
विनीतात्मापि नित्यशः ।  
विनीतात्मा हि नृपतिर्  
न विनश्यति कर्हि चित्  ॥ ७.३९ ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/040_bahavo.avinayAn.md">
<details open><summary><h3>040 बहवो ऽविनयान् ...{Loading}...</h3></summary>

बहवो ऽविनयान् नष्टा  
राजानः स-परिच्छदाः [मेधातिथिपाठः - स-परिग्रहाः] ।  
वनस्था अपि राज्यानि  
विनयात् प्रतिपेदिरे  ॥ ७.४० ॥
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/041_veno_vinaShTo.md">
<details open><summary><h3>041 वेनो विनष्टो ...{Loading}...</h3></summary>

वेनो विनष्टो ऽविनयान्  
नहुषश् चैव पार्थिवः ।  
सुदाः पैजवनश् चैव  
सुमुखो निमिर् एव च  ॥ ७.४१ ॥
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/042_pRthus_tu.md">
<details open><summary><h3>042 पृथुस् तु ...{Loading}...</h3></summary>

पृथुस् तु विनयाद् राज्यं  
प्राप्तवान् मनुर् एव च ।  
कुबेरश् च धनैश्वर्यं  
ब्राह्मण्यं चैव गाधिजः  ॥ ७.४२ ॥
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/043_traividyebhyas_trayIm.md">
<details open><summary><h3>043 त्रैविद्येभ्यस् त्रयीम् ...{Loading}...</h3></summary>

त्रैविद्येभ्यस् त्रयीं विद्यां  
दण्डनीतिं च शाश्वतीम् [मेधातिथिपाठः - त्रयीं विद्यात्] ।  
आन्वीक्षिकीं चात्मविद्यां  
वार्तारम्भांश् च लोकतः  ॥ ७.४३ ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/044_indriyANA~n_jaye.md">
<details open><summary><h3>044 इन्द्रियाणाञ् जये ...{Loading}...</h3></summary>

इन्द्रियाणां जये योगं  
समातिष्ठेद् दिवा-निशम् ।  
जितेन्द्रियो हि शक्नोति  
वशे स्थापयितुं प्रजाः  ॥ ७.४४ ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/045_dasha_kAma-samutthAni.md">
<details open><summary><h3>045 दश काम-समुत्थानि ...{Loading}...</h3></summary>

दश काम-समुत्थानि  
तथाष्टौ क्रोधजानि च ।  
व्यसनानि दुर्-अन्तानि  
प्रयत्नेन विवर्जयेत्  ॥ ७.४५ ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/046_kAmajeShu_prasakto.md">
<details open><summary><h3>046 कामजेषु प्रसक्तो ...{Loading}...</h3></summary>

कामजेषु प्रसक्तो हि  
व्यसनेषु महीपतिः ।  
वियुज्यते ऽर्थ-धर्माभ्यां  
क्रोधजेष्व् आत्मनैव तु  ॥ ७.४६ ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/047_mRgayAxo_divAsvapnaH.md">
<details open><summary><h3>047 मृगयाक्षो दिवास्वप्नः ...{Loading}...</h3></summary>

मृगयाक्षो दिवास्वप्नः  
परिवादः स्त्रियो मदः ।  
तौर्यत्रिकं वृथाट्या च  
कामजो दशको गणः  ॥ ७.४७ ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/048_paishunyaM_sAhasam.md">
<details open><summary><h3>048 पैशुन्यं साहसम् ...{Loading}...</h3></summary>

पैशुन्यं साहसं द्रोह  
ईर्ष्यासूयार्थदूषणम् ।  
वाग्दण्डजं च पारुष्यं  
क्रोधजो ऽपि गणो ऽष्टकः  ॥ ७.४८ ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/049_dvayor_apy.md">
<details open><summary><h3>049 द्वयोर् अप्य् ...{Loading}...</h3></summary>

द्वयोर् अप्य् एतयोर् मूलं  
यं सर्वे कवयो विदुः ।  
तं यत्नेन जयेल् लोभं  
तज्जाव् एताव् उभौ गणौ  ॥ ७.४९ ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/050_pAnam_axAH.md">
<details open><summary><h3>050 पानम् अक्षाः ...{Loading}...</h3></summary>

पानम् अक्षाः स्त्रियश् चैव  
मृगया च यथाक्रमम् ।  
एतत् कष्टतमं विद्याच्  
चतुष्कं कामजे गणे  ॥ ७.५० ॥
</details>
</div>








  
## 051-100
<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/051_daNDasya_pAtanam.md">
<details open><summary><h3>051 दण्डस्य पातनम् ...{Loading}...</h3></summary>

दण्डस्य पातनं चैव  
वाक्पारुष्यार्थदूषणे ।  
क्रोधजे ऽपि गणे विद्यात्  
कष्टम् एतत् त्रिकं सदा  ॥ ७.५१ ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/052_saptakasyA-sya_vargasya.md">
<details open><summary><h3>052 सप्तकस्याऽस्य वर्गस्य ...{Loading}...</h3></summary>

सप्तकस्याऽस्य वर्गस्य  
सर्वत्रैवाऽनुषङ्गिणः ।  
पूर्वं पूर्वं गुरुतरं  
विद्याद् व्यसनम् आत्मवान्  ॥ ७.५२ ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/053_vyasanasya_cha.md">
<details open><summary><h3>053 व्यसनस्य च ...{Loading}...</h3></summary>

व्यसनस्य च मृत्योश् च  
व्यसनं कष्टम् उच्यते ।  
व्यसन्य् अधो ऽधो व्रजति  
स्वर् यात्य् अव्यसनी मृतः  ॥ ७.५३ ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/054_maulA~n_shAstravidaH.md">
<details open><summary><h3>054 मौलाञ् शास्त्रविदः ...{Loading}...</h3></summary>

मौलाञ् शास्त्रविदः शूरांल्  
लब्ध-लक्षान् कुलोद्भवान् [मेधातिथिपाठः - कुलोद्गतान्] ।  
सचिवान् सप्त चाऽष्टौ वा  
प्रकुर्वीत परीक्षितान् [मेधातिथिपाठः - कुर्वीत सुपरीक्षितान्]  ॥ ७.५४ ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/055_api_yat.md">
<details open><summary><h3>055 अपि यत् ...{Loading}...</h3></summary>

अपि यत् सुकरं कर्म  
तद् अप्य् एकेन दुष्करम् ।  
विशेषतो ऽसहायेन  
किं तु राज्यं महोदयम् [मेधातिथिपाठः - किं नु]  ॥ ७.५५ ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/056_taiH_sArdham.md">
<details open><summary><h3>056 तैः सार्धम् ...{Loading}...</h3></summary>

तैः सार्धं चिन्तयेन् नित्यं  
सामान्यं सन्धि-विग्रहम् ।  
स्थानं समुदयं गुप्तिं  
लब्धप्रशमनानि च  ॥ ७.५६ ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/057_teShAM_svam.md">
<details open><summary><h3>057 तेषां स्वम् ...{Loading}...</h3></summary>

तेषां स्वं स्वम् अभिप्रायम्  
उपलभ्य पृथक् पृथक् ।  
समस्तानां च कार्येषु  
विदध्याद् +धितम् आत्मनः  ॥ ७.५७ ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/058_sarveShAn_tu.md">
<details open><summary><h3>058 सर्वेषान् तु ...{Loading}...</h3></summary>

सर्वेषां तु विशिष्टेन  
ब्राह्मणेन विपश्चिता ।  
मन्त्रयेत् परमं मन्त्रं  
राजा षाड्गुण्यसंयुतम्  ॥ ७.५८ ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/059_nityan_tasmin.md">
<details open><summary><h3>059 नित्यन् तस्मिन् ...{Loading}...</h3></summary>

नित्यं तस्मिन् समाश्वस्तः  
सर्वकार्याणि निःक्षिपेत् [मेधातिथिपाठः - निक्षिपेत्] ।  
तेन सार्धं विनिश्चित्य  
ततः कर्म समारभेत्  ॥ ७.५९ ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/060_anyAn_api.md">
<details open><summary><h3>060 अन्यान् अपि ...{Loading}...</h3></summary>

अन्यान् अपि प्रकुर्वीत  
शुचीन् प्राज्ञान् अवस्थितान् ।  
सम्यग् अर्थसमाहर्तॄन्  
अमात्यान् सुपरीक्षितान्  ॥ ७.६० ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/061_nirvartetA-sya_yAvadbhir.md">
<details open><summary><h3>061 निर्वर्तेताऽस्य यावद्भिर् ...{Loading}...</h3></summary>

निर्वर्तेताऽस्य यावद्भिर्  
इतिकर्तव्यता नृभिः ।  
तावतो ऽतन्द्रितान् दक्षान्  
प्रकुर्वीत विचक्षणान्  ॥ ७.६१ ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/062_teShAm_arthe.md">
<details open><summary><h3>062 तेषाम् अर्थे ...{Loading}...</h3></summary>

तेषाम् अर्थे नियुञ्जीत  
शूरान् दक्षान् कुलोद्गतान् ।  
शुचीन् आकर-कर्मान्ते  
भीरून् अन्तर्निवेशने  ॥ ७.६२ ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/063_dUta~n_chaiva.md">
<details open><summary><h3>063 दूतञ् चैव ...{Loading}...</h3></summary>

दूतं चैव प्रकुर्वीत  
सर्वशास्त्र-विशारदम् ।  
इङ्गिताकार-चेष्टज्ञं  
शुचिं दक्षं कुलोद्गतम्  ॥ ७.६३ ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/064_anuraktaH_shuchir.md">
<details open><summary><h3>064 अनुरक्तः शुचिर् ...{Loading}...</h3></summary>

अनुरक्तः शुचिर् दक्षः  
स्मृतिमान् देश-कालवित् ।  
वपुष्मान् वीतभीर् वाग्मी  
दूतो राज्ञः प्रशस्यते  ॥ ७.६४ ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/065_amAtye_daNDa.md">
<details open><summary><h3>065 अमात्ये दण्ड ...{Loading}...</h3></summary>

अमात्ये दण्ड आयत्तो  
दण्डे वैनयिकी क्रिया ।  
नृपतौ कोश-राष्ट्रे च  
दूते सन्धि-विपर्ययौ  ॥ ७.६५ ॥
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/066_dUta_eva.md">
<details open><summary><h3>066 दूत एव ...{Loading}...</h3></summary>

दूत एव हि सन्धत्ते  
भिनत्त्य् एव च संहतान् ।  
दूतस् तत् कुरुते कर्म  
भिद्यन्ते येन मानवः  ॥ ७.६६ ॥
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/067_sa_vidyAd.md">
<details open><summary><h3>067 स विद्याद् ...{Loading}...</h3></summary>

स विद्याद् अस्य कृत्येषु  
निर्गूढेङ्गित-चेष्टितैः ।  
आकारम् इङ्गितं चेष्टां  
भृत्येषु च चिकीर्षितम्  ॥ ७.६७ ॥
</details>
</div>


<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/068_buddhvA_cha.md">
<details open><summary><h3>068 बुद्ध्वा च ...{Loading}...</h3></summary>

बुद्ध्वा च सर्वं तत्त्वेन  
परराजचिकीर्षितम् ।  
तथा प्रयत्नम् आतिष्ठेद्  
यथात्मानं न पीडयेत्  ॥ ७.६८ ॥
</details>
</div>



<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/069_jAngalaM_sasyasampannam.md">
<details open><summary><h3>069 जाङ्गलं सस्यसम्पन्नम् ...{Loading}...</h3></summary>

जाङ्गलं सस्यसम्पन्नम्  
आर्य-प्रायम् अनाविलम् ।  
रम्यम् आनत-सामन्तं  
स्वाजीव्यं देशम् आवसेत्  ॥ ७.६९ ॥
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/070_dhanva-durgam_mahI-durgam.md">
<details open><summary><h3>070 धन्व-दुर्गम् मही-दुर्गम् ...{Loading}...</h3></summary>

धन्व-दुर्गं मही-दुर्गम्  
अब्-दुर्गं वार्क्षम् एव वा ।  
नृदुर्गं गिरिदुर्गं वा  
समाश्रित्य वसेत् पुरम्  ॥ ७.७० ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/071_sarveNa_tu.md">
<details open><summary><h3>071 सर्वेण तु ...{Loading}...</h3></summary>

सर्वेण तु प्रयत्नेन  
गिरिदुर्गं समाश्रयेत् ।  
एषां हि बाहुगुण्येन  
गिरिदुर्गं विशिष्यते  ॥ ७.७१ ॥
</details>
</div>


<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/072_triNy_AdyAny.md">
<details open><summary><h3>072 त्रिण्य् आद्यान्य् ...{Loading}...</h3></summary>

त्रिण्य् आद्यान्य् आश्रितास् त्व् एषां  
मृग-गर्ताश्रयाप्चराः ।  
त्रीण्य् उत्तराणि क्रमशः  
प्लवङ्गम-नरामराः  ॥ ७.७२ ॥
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/073_yathA_durgAshritAn.md">
<details open><summary><h3>073 यथा दुर्गाश्रितान् ...{Loading}...</h3></summary>

यथा दुर्गाश्रितान् एतान्  
नोपहिंसन्ति शत्रवः ।  
तथारयो न हिंसन्ति  
नृपं दुर्गसमाश्रितम्  ॥ ७.७३ ॥
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/074_ekaH_shatam.md">
<details open><summary><h3>074 एकः शतम् ...{Loading}...</h3></summary>

एकः शतं योधयति  
प्राकारस्थो धनुर्धरः ।  
शतं दशसहस्राणि  
तस्माद् दुर्गं विधीयते  ॥ ७.७४ ॥
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/075_tat_syAd.md">
<details open><summary><h3>075 तत् स्याद् ...{Loading}...</h3></summary>

तत् स्याद् आयुधसम्पन्नं  
धन-धान्येन वाहनैः ।  
ब्राह्मणैः शिल्पिभिर् यन्त्रैर्  
यवसेनोदकेन च  ॥ ७.७५ ॥
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/076_tasya_madhye.md">
<details open><summary><h3>076 तस्य मध्ये ...{Loading}...</h3></summary>

तस्य मध्ये सुपर्याप्तं  
कारयेद् गृहम् आत्मनः ।  
गुप्तं सर्वर्तुकं शुभ्रं  
जल-वृक्षसमन्वितम्  ॥ ७.७६ ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/077_tad_adhyAsyodvahed.md">
<details open><summary><h3>077 तद् अध्यास्योद्वहेद् ...{Loading}...</h3></summary>

तद् अध्यास्योद्वहेद् भार्यां  
स-वर्णां लक्षणान्विताम् ।  
कुले महति सम्भूतां  
हृद्यां रूप-गुणान्वीताम्  ॥ ७.७७ ॥
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/078_purohita~n_cha.md">
<details open><summary><h3>078 पुरोहितञ् च ...{Loading}...</h3></summary>

पुरोहितं च कुर्वीत  
वृणुयाद् एव च र्त्विजः ।  
ते ऽस्य गृह्याणि कर्माणि  
कुर्युर् वैतानिकानि च  ॥ ७.७८ ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/079_yajeta_rAjA.md">
<details open><summary><h3>079 यजेत राजा ...{Loading}...</h3></summary>

यजेत राजा क्रतुभिर्  
विविधैर् आप्त-दक्षिणैः ।  
धर्मार्थं चैव विप्रेभ्यो  
दद्याद् भोगान् धनानि च  ॥ ७.७९ ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/080_sAMvatsarikam_Aptaish.md">
<details open><summary><h3>080 सांवत्सरिकम् आप्तैश् ...{Loading}...</h3></summary>

सांवत्सरिकम् आप्तैश् च  
राष्ट्राद् आहारयेद् बलिम् ।  
स्याच् चाम्नाय-परो लोके  
वर्तेत पितृवन् नृषु  ॥ ७.८० ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/081_adhyaxAn_vividhAn.md">
<details open><summary><h3>081 अध्यक्षान् विविधान् ...{Loading}...</h3></summary>

अध्यक्षान् विविधान् कुर्यात्  
तत्र तत्र विपश्चितः ।  
ते ऽस्य सर्वाण्य् अवेक्षेरन्  
नृणां कार्याणि कुर्वताम्  ॥ ७.८१ ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/082_AvRttAnA~N_gurukulAd.md">
<details open><summary><h3>082 आवृत्तानाङ् गुरुकुलाद् ...{Loading}...</h3></summary>

आवृत्तानां गुरुकुलाद्  
विप्राणां पूजको भवेत् ।  
नृपाणाम् अक्षयो ह्य् एष  
निधिर् ब्राह्मो ऽभिधीयते  ॥ ७.८२ ॥
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/083_na_tam.md">
<details open><summary><h3>083 न तम् ...{Loading}...</h3></summary>

न तं स्तेना न चाऽमित्रा  
हरन्ति न च नश्यति ।  
तस्माद् राज्ञा निधातव्यो  
ब्राह्मणेष्व् अक्षयो निधिः  ॥ ७.८३ ॥
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/084_na_skandate.md">
<details open><summary><h3>084 न स्कन्दते ...{Loading}...</h3></summary>

न स्कन्दते न व्यथते  
न विनश्यति कर्हि चित् [मेधातिथिपाठः - न स्कन्दति न च्यवते] ।  
वरिष्ठम् अग्निहोत्रेभ्यो  
ब्राह्मणस्य मुखे हुतम्  ॥ ७.८४ ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/085_samam_abrAhmaNe.md">
<details open><summary><h3>085 समम् अब्राह्मणे ...{Loading}...</h3></summary>

समम् अब्राह्मणे दानं  
द्विगुणं ब्राह्मणब्रुवे ।  
प्राधीते शतसाहस्रम् [मेधातिथिपाठः - आचार्ये शतसाहस्रम्, ञ्- सहस्रगुणम्]    
अनन्तं वेदपारगे ॥ ७.८५ ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/086_pAtrasya_hi.md">
<details open><summary><h3>086 पात्रस्य हि ...{Loading}...</h3></summary>

पात्रस्य हि विशेषेण  
श्रद्दधानतयैव च ।  
अल्पं वा बहु वा प्रेत्य  
दानस्य फलम् अश्नुते  ॥ ७.८६ ॥
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/087-1_desha-kAlavidhAnena_dravyam.md">
<details open><summary><h3>087-१ देश-कालविधानेन द्रव्यम् ...{Loading}...</h3></summary>

देश-कालविधानेन  
द्रव्यं श्रद्धासमन्वितम् [not in k] ।  
पात्रे प्रदीयते यत् तु  
तद् धर्मस्य प्रसाधनम् [not in k]  ॥ ७.८७.१ ॥ [मेधातिथिपाठे ऽधिकः -१।]
</details>
</div>




<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/087_samottamAdhamai_rAjA.md">
<details open><summary><h3>087 समोत्तमाधमै राजा ...{Loading}...</h3></summary>

समोत्तमाधमै राजा त्व्  
आहूतः पालयन् प्रजाः ।  
न निवर्तेत सङ्ग्रामात्  
क्षात्रं धर्मम् अनुस्मरन्  ॥ ७.८७ ॥ [८८ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/088_sangrAmeShv_anivartitvam.md">
<details open><summary><h3>088 सङ्ग्रामेष्व् अनिवर्तित्वम् ...{Loading}...</h3></summary>

सङ्ग्रामेष्व् अनिवर्तित्वं  
प्रजानां चैव पालनम् ।  
शुश्रूषा ब्राह्मणानां च  
राज्ञां श्रेयस्करं परम्  ॥ ७.८८ ॥ [८९ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/089_AhaveShu_mitho.md">
<details open><summary><h3>089 आहवेषु मिथो ...{Loading}...</h3></summary>

आहवेषु मिथो ऽन्योन्यं  
जिघांसन्तो महीक्षितः ।  
युध्यमानाः परं शक्त्या  
स्वर्गं यान्त्य् अपराङ्मुखाः  ॥ ७.८९ ॥ [९० मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/090_na_kUTair.md">
<details open><summary><h3>090 न कूटैर् ...{Loading}...</h3></summary>

न कूटैर् आयुधैर् हन्याद्  
युध्यमानो रणे रिपून् ।  
न कर्णिभिर् नाऽपि दिग्धैर्  
नाऽग्निज्वलित-तेजनैः  ॥ ७.९० ॥ [९१ मेधातिथिपाठे]
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/091_na_cha.md">
<details open><summary><h3>091 न च ...{Loading}...</h3></summary>

न च हन्यात् स्थलारूढं  
न क्लीबं न कृताञ्जलिम् ।  
न मुक्त-केशं नासीनं  
न तवाऽस्मीति वादिनम्  ॥ ७.९१ ॥ [९२ मेधातिथिपाठे]
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/092_na_suptam.md">
<details open><summary><h3>092 न सुप्तम् ...{Loading}...</h3></summary>

न सुप्तं न वि-सन्नाहं  
न नग्नं न निर्-आयुधम् ।  
नाऽयुध्यमानं पश्यन्तं  
न परेण समागतम्  ॥ ७.९२ ॥ [९३ मेधातिथिपाठे]
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/093_nAyudhavyasanaprAptan_nArtam.md">
<details open><summary><h3>093 नायुधव्यसनप्राप्तन् नार्तम् ...{Loading}...</h3></summary>

नायुधव्यसनप्राप्तं  
नार्तं नाऽतिपरिक्षतं ।  
न भीतं न परावृत्तं  
सतां धर्मम् अनुस्मरन्  ॥ ७.९३ ॥ [९४ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/094_yas_tu.md">
<details open><summary><h3>094 यस् तु ...{Loading}...</h3></summary>

यस् तु भीतः परावृत्तः  
सङ्ग्रामे हन्यते परैः ।  
भर्तुर् यद् दुष्कृतं किं चित्  
तत् सर्वं प्रतिपद्यते  ॥ ७.९४ ॥ [९५ मेधातिथिपाठे]
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/095_yach_chA-sya.md">
<details open><summary><h3>095 यच् चाऽस्य ...{Loading}...</h3></summary>

यच् चाऽस्य सुकृतं किं चिद्  
अमुत्रार्थम् उपार्जितम् ।  
भर्ता तत् सर्वम् आदत्ते  
परावृत्तहतस्य तु  ॥ ७.९५ ॥ [९६ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/096_rathAshvaM_hastinam.md">
<details open><summary><h3>096 रथाश्वं हस्तिनम् ...{Loading}...</h3></summary>

रथाश्वं हस्तिनं छत्रं  
धनं धान्यं पशून् स्त्रियः ।  
सर्वद्रव्याणि कुप्यं च  
यो यज् जयति तस्य तत्  ॥ ७.९६ ॥ [९७ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/097_rAjnash_cha.md">
<details open><summary><h3>097 राज्ञश् च ...{Loading}...</h3></summary>

राज्ञश् च दद्युर् उद्धारम्  
इत्य् एषा वैदिकी श्रुतिः ।  
राज्ञा च सर्वयोधेभ्यो  
दातव्यम् अपृथग्जितम्  ॥ ७.९७ ॥ [९८ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/098_eSho.anupaskRtaH.md">
<details open><summary><h3>098 एषो ऽनुपस्कृतः ...{Loading}...</h3></summary>

एषो ऽनुपस्कृतः प्रोक्तो  
योधधर्मः सनातनः ।  
अस्माद् धर्मान् न च्यवेत  
क्षत्रियो घ्नन् रणे रिपून्  ॥ ७.९८ ॥ [९९ मेधातिथिपाठे]
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/099_alabdha~n_chaiva.md">
<details open><summary><h3>099 अलब्धञ् चैव ...{Loading}...</h3></summary>

अलब्धं चैव लिप्सेत  
लब्धं रक्षेत् प्रयत्नतः ।  
रक्षितं वर्धयेच् चैव  
वृद्धं पात्रेषु निक्षिपेत्  ॥ ७.९९ ॥ [१०० मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/100_etach_chaturvidham.md">
<details open><summary><h3>100 एतच् चतुर्विधम् ...{Loading}...</h3></summary>

एतच् चतुर्विधं विद्यात्  
पुरुषार्थप्रयोजनम् ।  
अस्य नित्यम् अनुष्ठानं  
सम्यक् कुर्याद् अतन्द्रितः  ॥ ७.१०० ॥ [१०१ मेधातिथिपाठे]
</details>
</div>



  
## 101-150
<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/101_alabdham_ichChed.md">
<details open><summary><h3>101 अलब्धम् इच्छेद् ...{Loading}...</h3></summary>

अलब्धम् इच्छेद् दण्डेन  
लब्धं रक्षेद् अवेक्षया ।  
रक्षितं वर्धयेद् वृद्ध्या  
वृद्धं पात्रेषु निक्षिपेत्  ॥ ७.१०१ ॥ [१०२ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/102_nityam_udyata-daNDaH.md">
<details open><summary><h3>102 नित्यम् उद्यत-दण्डः ...{Loading}...</h3></summary>

नित्यम् उद्यत-दण्डः स्यान्  
नित्यं विवृत-पौरुषः ।  
नित्यं संवृत-संवार्यो  
नित्यं छिद्रानुसार्य् अरेः  ॥ ७.१०२ ॥ [१०३ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/103_nityam_udyata-daNDasya.md">
<details open><summary><h3>103 नित्यम् उद्यत-दण्डस्य ...{Loading}...</h3></summary>

नित्यम् उद्यत-दण्डस्य  
कृत्स्नम् उद्विजते जगत् ।  
तस्मात् सर्वाणि भूतानि  
दण्डेनैव प्रसाधयेत्  ॥ ७.१०३ ॥ [१०४ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/104_amAyayaiva_varteta.md">
<details open><summary><h3>104 अमाययैव वर्तेत ...{Loading}...</h3></summary>

अमाययैव वर्तेत  
न कथं चन मायया ।  
बुध्येताऽरिप्रयुक्तां च  
मायां नित्यं सुसंवृतः  ॥ ७.१०४ ॥ [१०५ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/105_nA-sya_Chidram.md">
<details open><summary><h3>105 नाऽस्य छिद्रम् ...{Loading}...</h3></summary>

नाऽस्य छिद्रं परो विद्याद्  
विद्याच् छिद्रं परस्य च ।  
गूहेत् कूर्म इवाऽङ्गानि  
रक्षेद् विवरम् आत्मनः  ॥ ७.१०५ ॥ [१०६ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/106_bakavach_chintayed.md">
<details open><summary><h3>106 बकवच् चिन्तयेद् ...{Loading}...</h3></summary>

बकवच् चिन्तयेद् अर्थान्  
सिंहवच् च पराक्रमे ।  
वृकवच् चाऽवलुम्पेत  
शशवच् च विनिष्पतेत्  ॥ ७.१०६ ॥ [१०७ मेधातिथिपाठे]
</details>
</div>





<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/107_evaM_vijayamAnasya.md">
<details open><summary><h3>107 एवं विजयमानस्य ...{Loading}...</h3></summary>

एवं विजयमानस्य  
ये ऽस्य स्युः परिपन्थिनः ।  
तान् आनयेद् वशं सर्वान्  
सामादिभिर् उपक्रमैः  ॥ ७.१०७ ॥ [१०८ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/108_yadi_te.md">
<details open><summary><h3>108 यदि ते ...{Loading}...</h3></summary>

यदि ते तु न तिष्ठेयुर्  
उपायैः प्रथमैस् त्रिभिः ।  
दण्डेनैव प्रसह्यैताञ्  
शनकैर् वशम् आनयेत्  ॥ ७.१०८ ॥ [१०९ मेधातिथिपाठे]
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/109_sAmAdInAm_upAyAnAm.md">
<details open><summary><h3>109 सामादीनाम् उपायानाम् ...{Loading}...</h3></summary>

सामादीनाम् उपायानां  
चतुर्णाम् अपि पण्डिताः ।  
साम-दण्डौ प्रशंसन्ति  
नित्यं राष्ट्राभिवृद्धये  ॥ ७.१०९ ॥ [११० मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/110_yathoddharati_nirdAtA.md">
<details open><summary><h3>110 यथोद्धरति निर्दाता ...{Loading}...</h3></summary>

यथोद्धरति निर्दाता  
कक्षं धान्यं च रक्षति ।  
तथा रक्षेन् नृपो राष्ट्रं  
हन्याच् च परिपन्थिनः  ॥ ७.११० ॥ [१११ मेधातिथिपाठे]
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/111_mohAd_rAjA.md">
<details open><summary><h3>111 मोहाद् राजा ...{Loading}...</h3></summary>

मोहाद् राजा स्वराष्ट्रं  
यः कर्षयत्य् अनवेक्षया ।  
सो ऽचिराद् भ्रश्यते राज्याज्  
जीविताच् च स-बान्धवः  ॥ ७.१११ ॥ [११२ मेधातिथिपाठे]
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/112_sharIrakarShaNAt_prANAH.md">
<details open><summary><h3>112 शरीरकर्षणात् प्राणाः ...{Loading}...</h3></summary>

शरीरकर्षणात् प्राणाः  
क्षीयन्ते प्राणिनां यथा ।  
तथा राज्ञाम् अपि प्राणाः  
क्षीयन्ते राष्ट्रकर्षणात्  ॥ ७.११२ ॥ [११३ मेधातिथिपाठे]
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/113_rAShTrasya_sangrahe.md">
<details open><summary><h3>113 राष्ट्रस्य सङ्ग्रहे ...{Loading}...</h3></summary>

राष्ट्रस्य सङ्ग्रहे नित्यं  
विधानम् इदम् आचरेत् ।  
सुसङ्गृहीतराष्ट्रे हि  
पार्थिवः सुखम् एधते  ॥ ७.११३ ॥ [११४ मेधातिथिपाठे]
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/114_dvayos_trayANAm.md">
<details open><summary><h3>114 द्वयोस् त्रयाणाम् ...{Loading}...</h3></summary>

द्वयोस् त्रयाणां पञ्चानां  
मध्ये गुल्मम् अधिष्ठितम् ।  
तथा ग्रामशतानां च  
कुर्याद् राष्ट्रस्य सङ्ग्रहम्  ॥ ७.११४ ॥ [११५ मेधातिथिपाठे]
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/115_grAmasyA-dhipati~N_kuryAd.md">
<details open><summary><h3>115 ग्रामस्याऽधिपतिङ् कुर्याद् ...{Loading}...</h3></summary>

ग्रामस्याऽधिपतिं कुर्याद्  
दशग्रामपतिं तथा ।  
विंशतीशं शतेशं च  
सहस्रपतिम् एव च  ॥ ७.११५ ॥ [११६ मेधातिथिपाठे]
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/116_grAmadoShAn_samutpannAn.md">
<details open><summary><h3>116 ग्रामदोषान् समुत्पन्नान् ...{Loading}...</h3></summary>

ग्रामदोषान् समुत्पन्नान्  
ग्रामिकः शनकैः स्वयम् ।  
शंसेद् ग्रामदशेशाय  
दशेशो विंशतीशिने  ॥ ७.११६ ॥ [११७ मेधातिथिपाठे]
</details>
</div>


<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/117_viMshatIshas_tu.md">
<details open><summary><h3>117 विंशतीशस् तु ...{Loading}...</h3></summary>

विंशतीशस् तु तत् सर्वं  
शतेशाय निवेदयेत् ।  
शंसेद् ग्रामशतेशस् तु  
सहस्रपतये स्वयम्  ॥ ७.११७ ॥ [११८ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/118_yAni_rAjapradeyAni.md">
<details open><summary><h3>118 यानि राजप्रदेयानि ...{Loading}...</h3></summary>

यानि राजप्रदेयानि  
प्रत्यहं ग्रामवासिभिः ।  
अन्न-पानेन्धनादीनि  
ग्रामिकस् तान्य् अवाप्नुयात्  ॥ ७.११८ ॥ [११९ मेधातिथिपाठे]
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/119_dashI_kulam.md">
<details open><summary><h3>119 दशी कुलम् ...{Loading}...</h3></summary>

दशी कुलं तु भुञ्जीत  
विंशी पञ्च कुलानि च ।  
ग्रामं ग्रामशताध्यक्षः  
सहस्राधिपतिः पुरम्  ॥ ७.११९ ॥ [१२० मेधातिथिपाठे]
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/120_teShA~N_grAmyANi.md">
<details open><summary><h3>120 तेषाङ् ग्राम्याणि ...{Loading}...</h3></summary>

तेषां ग्राम्याणि कार्यानि  
पृथक्कार्याणि चैव हि ।  
राज्ञो ऽन्यः सचिवः स्निग्धस्  
तानि पश्येद् अतन्द्रितः  ॥ ७.१२० ॥ [१२१ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/121_nagare_nagare.md">
<details open><summary><h3>121 नगरे नगरे ...{Loading}...</h3></summary>

नगरे नगरे चैकं  
कुर्यात् सर्वार्थचिन्तकम् ।  
उच्चैःस्थानं घोररूपं  
नक्षत्राणाम् इव ग्रहम्  ॥ ७.१२१ ॥ [१२२ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/122_sa_tAn.md">
<details open><summary><h3>122 स तान् ...{Loading}...</h3></summary>

स तान् अनुपरिक्रामेत्  
सर्वान् एव सदा स्वयम् ।  
तेषां वृत्तं परिणयेत्  
सम्यग् राष्ट्रेषु तच्-चरैः  ॥ ७.१२२ ॥ [१२३ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/123_rAjno_hi.md">
<details open><summary><h3>123 राज्ञो हि ...{Loading}...</h3></summary>

राज्ञो हि रक्षाधिकृताः  
परस्वादायिनः शठाः ।  
भृत्या भवन्ति प्रायेण  
तेभ्यो रक्षेद् इमाः प्रजाः  ॥ ७.१२३ ॥ [१२४ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/124_ye_kAryikebhyo.md">
<details open><summary><h3>124 ये कार्यिकेभ्यो ...{Loading}...</h3></summary>

ये कार्यिकेभ्यो ऽर्थम् एव  
गृह्णीयुः पापचेतसः ।  
तेषां सर्वस्वम् आदाय  
राजा कुर्यात् प्रवासनम्  ॥ ७.१२४ ॥ [१२५ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/125_rAjA_karmasu.md">
<details open><summary><h3>125 राजा कर्मसु ...{Loading}...</h3></summary>

राजा कर्मसु युक्तानां  
स्त्रीणां प्रेष्यजनस्य च [मेधातिथिपाठः - राजकर्मसु] ।  
प्रत्यहं कल्पयेद् वृत्तिं  
स्थानं कर्मानुरूपतः [मेधातिथिपाठः - स्थान-कर्मानुरूपतः]  ॥ ७.१२५ ॥ [१२६ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/126_paNo_deyo.md">
<details open><summary><h3>126 पणो देयो ...{Loading}...</h3></summary>

पणो देयो ऽवकृष्टस्य  
षड् उत्कृष्टस्य वेतनम् ।  
षाण्मासिकस् तथाच्छादो  
धान्यद्रोणस् तु मासिकः  ॥ ७.१२६ ॥ [१२७ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/127_kraya-vikrayam_adhvAnam.md">
<details open><summary><h3>127 क्रय-विक्रयम् अध्वानम् ...{Loading}...</h3></summary>

क्रय-विक्रयम् अध्वानं  
भक्तं च स-परिव्ययम् ।  
योगक्षेमं च सम्प्रेक्ष्य  
वणिजो दापयेत् करान्  ॥ ७.१२७ ॥ [१२८ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/128_yathA_phalena.md">
<details open><summary><h3>128 यथा फलेन ...{Loading}...</h3></summary>

यथा फलेन युज्येत  
राजा कर्ता च कर्मणाम् ।  
तथावेक्ष्य नृपो राष्ट्रे  
कल्पयेत् सततं करान्  ॥ ७.१२८ ॥ [१२९ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/129_yathAlpAlpam_adanty.md">
<details open><summary><h3>129 यथाल्पाल्पम् अदन्त्य् ...{Loading}...</h3></summary>

यथाल्पाल्पम् अदन्त्य् आद्यं  
वार्योको-वत्स-षट्पदाः ।  
तथाल्पाल्पो ग्रहीतव्यो  
राष्ट्राद् राज्ञाब्दिकः करः  ॥ ७.१२९ ॥ [१३० मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/130_panchAshadbhAga_Adeyo.md">
<details open><summary><h3>130 पञ्चाशद्भाग आदेयो ...{Loading}...</h3></summary>

पञ्चाशद्भाग आदेयो  
राज्ञा पशु-हिरण्ययोः ।  
धान्यानाम् अष्टमो भागः  
षष्ठो द्वादश एव वा  ॥ ७.१३० ॥ [१३१ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/131_AdadItA-tha_ShaDbhAgam.md">
<details open><summary><h3>131 आददीताऽथ षड्भागम् ...{Loading}...</h3></summary>

आददीताऽथ षड्भागं  
द्रु-मांस-मधु-सर्पिषाम् ।  
गन्धौषधि-रसानां च  
पुष्प-मूल-फलस्य च  ॥ ७.१३१ ॥ [१३२ मेधातिथिपाठे]
</details>
</div>


<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/132_patra-shAka-tRNAnA~n_cha.md">
<details open><summary><h3>132 पत्र-शाक-तृणानाञ् च ...{Loading}...</h3></summary>

पत्र-शाक-तृणानां च  
चर्मणां वैदलस्य च ।  
मृन्मयानां च भाण्डानां  
सर्वस्याऽश्ममयस्य च  ॥ ७.१३२ ॥ [१३३ मेधातिथिपाठे]
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/133_mriyamANo.apy.md">
<details open><summary><h3>133 म्रियमाणो ऽप्य् ...{Loading}...</h3></summary>

म्रियमाणो ऽप्य् आददीत न  
राजा श्रोत्रियात् करम् ।  
न च क्षुधास्य संसीदेच्  
छ्रोत्रियो विषये वसन्  ॥ ७.१३३ ॥ [१३४ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/134_yasya_rAjnas.md">
<details open><summary><h3>134 यस्य राज्ञस् ...{Loading}...</h3></summary>

यस्य राज्ञस् तु विषये  
श्रोत्रियः सीदति क्षुधा ।  
तस्याऽपि तत् क्षुधा राष्ट्रम्  
अचिरेनैव सीदति  ॥ ७.१३४ ॥ [१३५ मेधातिथिपाठे]
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/135_shruta-vRtte_viditvAsya.md">
<details open><summary><h3>135 श्रुत-वृत्ते विदित्वास्य ...{Loading}...</h3></summary>

श्रुत-वृत्ते विदित्वास्य  
वृत्तिं धर्म्यां प्रकल्पयेत् ।  
संरक्षेत् सर्वतश् चैनं  
पिता पुत्रम् इवाऽउरसम्  ॥ ७.१३५ ॥ [१३६ मेधातिथिपाठे]
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/136_saMraxyamANo_rAjnA.md">
<details open><summary><h3>136 संरक्ष्यमाणो राज्ञा ...{Loading}...</h3></summary>

संरक्ष्यमाणो राज्ञा यं]  
कुरुते धर्मम् अन्वहम् [मेधातिथिपाठः - राज्ञायं] ।  
तेनायुर् वर्धते राज्ञो  
द्रविणं राष्ट्रम् एव च  ॥ ७.१३६ ॥ [१३७ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/137_yat_kim.md">
<details open><summary><h3>137 यत् किम् ...{Loading}...</h3></summary>

यत् किं चिद् अपि वर्षस्य  
दापयेत् करसञ्ज्ञितम् ।  
व्यवहारेण जीवन्तं  
राजा राष्ट्रे पृथग्जनम्  ॥ ७.१३७ ॥ [१३८ मेधातिथिपाठे]
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/138_kArukA~n_shilpinash.md">
<details open><summary><h3>138 कारुकाञ् शिल्पिनश् ...{Loading}...</h3></summary>

कारुकाञ् शिल्पिनश् चैव  
शूद्रांस् चात्मोपजीविनः ।  
एकैकं कारयेत् कर्म  
मासि मासि महीपतिः  ॥ ७.१३८ ॥ [१३९ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/139_nochChindyAd_Atmano.md">
<details open><summary><h3>139 नोच्छिन्द्याद् आत्मनो ...{Loading}...</h3></summary>

नोच्छिन्द्याद् आत्मनो  
मूलं परेषां चाऽतितृष्णया ।  
उच्छिन्दन् ह्य् आत्मनो  
मूलम् आट्मानं तांश् च पीदयेत्  ॥ ७.१३९ ॥ [१४० मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/140_tIxNash_chaiva.md">
<details open><summary><h3>140 तीक्ष्णश् चैव ...{Loading}...</h3></summary>

तीक्ष्णश् चैव मृदुश् च स्यात्  
कार्यं वीक्ष्य महीपतिः ।  
तीक्ष्णश् चैव मृदुश् चैव  
राज भवति सम्मतः  ॥ ७.१४० ॥ [१४१ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/141_amAtyamukhyan_dharmajnam.md">
<details open><summary><h3>141 अमात्यमुख्यन् धर्मज्ञम् ...{Loading}...</h3></summary>

अमात्यमुख्यं धर्मज्ञं  
प्राज्ञं दान्तं कुलोद्गतम् ।  
स्थापयेद् आसने तस्मिन्  
खिन्नः कार्येक्षणे नृणाम्  ॥ ७.१४१ ॥ [१४२ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/142_evaM_sarvam.md">
<details open><summary><h3>142 एवं सर्वम् ...{Loading}...</h3></summary>

एवं सर्वं विधायेदम्  
इतिकर्तव्यम् आत्मनः ।  
युक्तश् चैवाऽप्रमत्तश् च  
परिरक्षेद् इमाः प्रजाः  ॥ ७.१४२ ॥ [१४३ मेधातिथिपाठे]
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/143_vikroshantyo_yasya.md">
<details open><summary><h3>143 विक्रोशन्त्यो यस्य ...{Loading}...</h3></summary>

विक्रोशन्त्यो यस्य राष्ट्राद्  
ह्रियन्ते दस्युभिः प्रजाः ।  
सम्पश्यतः स-भृत्यस्य  
मृतः स न तु जीवति  ॥ ७.१४३ ॥ [१४४ मेधातिथिपाठे]
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/144_xatriyasya_paro.md">
<details open><summary><h3>144 क्षत्रियस्य परो ...{Loading}...</h3></summary>

क्षत्रियस्य परो धर्मः  
प्राजानाम् एव पालनम् ।  
निर्दिष्टफलभोक्ता हि  
राजा धर्मेण युज्यते  ॥ ७.१४४ ॥ [१४५ मेधातिथिपाठे]
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/145_utthAya_pashchime.md">
<details open><summary><h3>145 उत्थाय पश्चिमे ...{Loading}...</h3></summary>

उत्थाय पश्चिमे यामे  
कृत-शौचः समाहितः ।  
हुताग्निर् ब्राह्मणांश् चार्च्य  
प्रविशेत् स शुभां सभाम्  ॥ ७.१४५ ॥ [१४६ मेधातिथिपाठे]
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/146_tatra_sthitaH.md">
<details open><summary><h3>146 तत्र स्थितः ...{Loading}...</h3></summary>

तत्र स्थितः प्रजाः सर्वाः  
प्रतिनन्द्य विसर्जयेत् ।  
विसृज्य च प्रजाः सर्वा  
मन्त्रयेत् सह मन्त्रिभिः  ॥ ७.१४६ ॥ [१४७ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/147_giripRShThaM_samAruhya.md">
<details open><summary><h3>147 गिरिपृष्ठं समारुह्य ...{Loading}...</h3></summary>

गिरिपृष्ठं समारुह्य  
प्रसादं वा रहोगतः ।  
अरण्ये निः-शलाके वा  
मन्त्रयेद् अविभावितः  ॥ ७.१४७ ॥ [१४८ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/148_yasya_mantram.md">
<details open><summary><h3>148 यस्य मन्त्रम् ...{Loading}...</h3></summary>

यस्य मन्त्रं न जानन्ति  
समागम्य पृथग्जनाः ।  
स कृत्स्नां पृथिवीं भुङ्क्ते  
कोशहीनो ऽपि पार्थिवः  ॥ ७.१४८ ॥ [१४९ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/149_jaDa-mUkAndha-badhirAMs_tairyagyonAn.md">
<details open><summary><h3>149 जड-मूकान्ध-बधिरांस् तैर्यग्योनान् ...{Loading}...</h3></summary>

जड-मूकान्ध-बधिरांस्  
तैर्यग्योनान् वयो-ऽतिगान् ।  
स्त्री-म्लेच्छ-व्याधित-व्यङ्गान्  
मन्त्रकाले ऽपसारयेत्  ॥ ७.१४९ ॥ [१५० मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/150_bhindanty_avamatA.md">
<details open><summary><h3>150 भिन्दन्त्य् अवमता ...{Loading}...</h3></summary>

भिन्दन्त्य् अवमता मन्त्रं  
तैर्यग्योनास् तथैव च ।  
स्त्रियश् चैव विशेषेण  
तस्मात् तत्रादृतो भवेत्  ॥ ७.१५० ॥ [१५१ मेधातिथिपाठे]
</details>
</div>







  
## 151-200
<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/151_madhyandine.ardharAtre.md">
<details open><summary><h3>151 मध्यन्दिने ऽर्धरात्रे ...{Loading}...</h3></summary>

मध्यन्दिने ऽर्धरात्रे वा  
विश्रान्तो विगतक्लमः ।  
चिन्तयेद् धर्म-कामार्थान्  
सार्धं तैर् एक एव वा [मेधातिथिपाठः - सार्थं]  ॥ ७.१५१ ॥ [१५२ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/152_parasparaviruddhAnAn_teShAm.md">
<details open><summary><h3>152 परस्परविरुद्धानान् तेषाम् ...{Loading}...</h3></summary>

परस्परविरुद्धानां  
तेषां च समुपार्जनम् ।  
कन्यानां सम्प्रदानं च  
कुमाराणां च रक्षणं  ॥ ७.१५२ ॥ [१५३ मेधातिथिपाठे]
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/153_dUtasampreShaNa~n_chaiva.md">
<details open><summary><h3>153 दूतसम्प्रेषणञ् चैव ...{Loading}...</h3></summary>

दूतसम्प्रेषणं चैव  
कार्यशेषं तथैव च ।  
अन्तःपुरप्रचारं च  
प्रणिधीनां च चेष्टितम्  ॥ ७.१५३ ॥ [१५४ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/154_kRtsna~n_chA-ShTavidham.md">
<details open><summary><h3>154 कृत्स्नञ् चाऽष्टविधम् ...{Loading}...</h3></summary>

कृत्स्नं चाऽष्टविधं कर्म  
पञ्चवर्गं च तत्त्वतः ।  
अनुरागापरागौ च  
प्रचारं मण्डलस्य च  ॥ ७.१५४ ॥ [१५५ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/155_madhyamasya_prachAram.md">
<details open><summary><h3>155 मध्यमस्य प्रचारम् ...{Loading}...</h3></summary>

मध्यमस्य प्रचारं च  
विजीगिषोश् च चेष्टितम् ।  
उदासीनप्रचारं च  
शत्रोश् चैव प्रयत्नतः  ॥ ७.१५५ ॥ [१५६ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/156_etAH_prakRtayo.md">
<details open><summary><h3>156 एताः प्रकृतयो ...{Loading}...</h3></summary>

एताः प्रकृतयो मूलं  
मण्डलस्य समासतः ।  
अष्टौ चाऽन्याः समाख्याता  
द्वादशैव तु ताः स्मृताः  ॥ ७.१५६ ॥ [१५७ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/157_amAtya-rAShTra-durgArtha-_daNDAkhyAH.md">
<details open><summary><h3>157 अमात्य-राष्ट्र-दुर्गार्थ- दण्डाख्याः ...{Loading}...</h3></summary>

अमात्य-राष्ट्र-दुर्गार्थ-  
दण्डाख्याः पञ्च चाऽपराः ।  
प्रत्येकं कथिता ह्य् एताः  
सङ्क्षेपेण द्विसप्ततिः  ॥ ७.१५७ ॥ [१५८ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/158_anantaram_arim.md">
<details open><summary><h3>158 अनन्तरम् अरिम् ...{Loading}...</h3></summary>

अनन्तरम् अरिं विद्याद्  
अरिसेविनम् एव च ।  
अरेर् अनन्तरं मित्रम्  
उदासीनं तयोः परम्  ॥ ७.१५८ ॥ [१५९ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/159_tAn_sarvAn.md">
<details open><summary><h3>159 तान् सर्वान् ...{Loading}...</h3></summary>

तान् सर्वान् अभिसन्दध्यात्  
सामादिभिर् उपक्रमैः ।  
व्यस्तैश् चैव समस्तैश् च  
पौरुषेण नयेन च  ॥ ७.१५९ ॥ [१६० मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/160_sandhi~n_cha.md">
<details open><summary><h3>160 सन्धिञ् च ...{Loading}...</h3></summary>

सन्धिं च विग्रहं चैव  
यानम् आसनम् एव च ।  
द्वैधीभावं संश्रयं च  
षड्गुणांश् चिन्तयेत् सदा  ॥ ७.१६० ॥ [१६१ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/161_Asana~n_chaiva.md">
<details open><summary><h3>161 आसनञ् चैव ...{Loading}...</h3></summary>

आसनं चैव यानं च  
सन्धिं विग्रहम् एव च ।  
कार्यं वीक्ष्य प्रयुञ्जीत  
द्वैधं संश्रयम् एव च  ॥ ७.१६१ ॥ [१६२ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/162_sandhin_tu.md">
<details open><summary><h3>162 सन्धिन् तु ...{Loading}...</h3></summary>

सन्धिं तु द्विविधं विद्याद्  
राजा विग्रहम् एव च ।  
उभे यानासने चैव  
द्विविधः संश्रयः स्मृतः  ॥ ७.१६२ ॥ [१६३ मेधातिथिपाठे]
</details>
</div>



<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/163_samAna-yAnakarmA_cha.md">
<details open><summary><h3>163 समान-यानकर्मा च ...{Loading}...</h3></summary>

समान-यानकर्मा च  
विपरीतस् तथैव च ।  
तदा त्व् आयतिसंयुक्तः  
सन्धिर् ज्ञेयो द्विलक्षणः  ॥ ७.१६३ ॥ [१६४ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/164_svayankRtash_cha.md">
<details open><summary><h3>164 स्वयङ्कृतश् च ...{Loading}...</h3></summary>

स्वयङ्कृतश् च कार्यार्थम्  
अकाले काल एव वा ।  
मित्रस्य चैवाऽपकृते  
द्विविधो विग्रहः स्मृतः  ॥ ७.१६४ ॥ [१६५ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/165_ekAkinash_chAtyayike.md">
<details open><summary><h3>165 एकाकिनश् चात्ययिके ...{Loading}...</h3></summary>

एकाकिनश् चात्ययिके  
कार्ये प्राप्ते यदृच्छया ।  
संहतस्य च मित्रेण  
द्विविधं यानम् उच्यते  ॥ ७.१६५ ॥ [१६६ मेधातिथिपाठे]
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/166_xINasya_chaiva.md">
<details open><summary><h3>166 क्षीणस्य चैव ...{Loading}...</h3></summary>

क्षीणस्य चैव क्रमशो  
दैवात् पूर्वकृतेन वा ।  
मित्रस्य चाऽनुरोधेन  
द्विविधं स्मृतम् आसनम्  ॥ ७.१६६ ॥ [१६७ मेधातिथिपाठे]
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/167_balasya_svAminash.md">
<details open><summary><h3>167 बलस्य स्वामिनश् ...{Loading}...</h3></summary>

बलस्य स्वामिनश् चैव  
स्थितिः कार्यार्थसिद्धये ।  
द्विविधं कीर्त्यते द्वैधं  
षाड्गुण्यगुणवेदिभिः  ॥ ७.१६७ ॥ [१६८ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/168_arthasampAdanArtha~n_cha.md">
<details open><summary><h3>168 अर्थसम्पादनार्थञ् च ...{Loading}...</h3></summary>

अर्थसम्पादनार्थं च  
पीड्यमानस्य शत्रुभिः ।  
साधुषु व्यपदेशश् च  
द्विविधः संश्रयः स्मृतः  ॥ ७.१६८ ॥ [१६९ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/169_yadAvagachChed_AyatyAm.md">
<details open><summary><h3>169 यदावगच्छेद् आयत्याम् ...{Loading}...</h3></summary>

यदावगच्छेद् आयत्याम्  
आधिक्यं ध्रुवम् आत्मनः ।  
तदात्वे चाऽल्पिकां पीडां  
तदा सन्धिं समाश्रयेत्  ॥ ७.१६९ ॥ [१७० मेधातिथिपाठे]
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/170_yadA_prahRShTA.md">
<details open><summary><h3>170 यदा प्रहृष्टा ...{Loading}...</h3></summary>

यदा प्रहृष्टा मन्येत  
सर्वास् तु प्रकृतीर् भृशम् ।  
अत्युच्छ्रितं तथात्मानं  
तदा कुर्वीत विग्रहम्  ॥ ७.१७० ॥ [१७१ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/171_yadA_manyeta.md">
<details open><summary><h3>171 यदा मन्येत ...{Loading}...</h3></summary>

यदा मन्येत भावेन  
हृष्टं पुष्टं बलं स्वकम् ।  
परस्य विपरीतं च  
तदा यायाद् रिपुं प्रति  ॥ ७.१७१ ॥ [१७२ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/172_yadA_tu.md">
<details open><summary><h3>172 यदा तु ...{Loading}...</h3></summary>

यदा तु स्यात् परिक्षीणो  
वाहनेन बलेन च ।  
तदासीत प्रयत्नेन  
शनकैः सान्त्वयन्न् अरीन्  ॥ ७.१७२ ॥ [१७३ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/173_manyetA-riM_yadA.md">
<details open><summary><h3>173 मन्येताऽरिं यदा ...{Loading}...</h3></summary>

मन्येताऽरिं यदा राजा  
सर्वथा बलवत्तरम् ।  
तदा द्विधा बलं कृत्वा  
साधयेत् कार्यम् आत्मनः  ॥ ७.१७३ ॥ [१७४ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/174_yadA_parabalAnAm.md">
<details open><summary><h3>174 यदा परबलानाम् ...{Loading}...</h3></summary>

यदा परबलानां तु  
गमनीयतमो भवेत् ।  
तदा तु संश्रयेत् क्षिप्रं  
धार्मिकं बलिनं नृपम्  ॥ ७.१७४ ॥ [१७५ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/175_nigraham_prakRtInAm.md">
<details open><summary><h3>175 निग्रहम् प्रकृतीनाम् ...{Loading}...</h3></summary>

निग्रहं प्रकृतीनां च  
कुर्याद् यो ऽरिबलस्य च ।  
उपसेवेत तं नित्यं  
सर्वयत्नैर् गुरुं यथा  ॥ ७.१७५ ॥ [१७६ मेधातिथिपाठे]
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/176_yadi_tatrA-pi.md">
<details open><summary><h3>176 यदि तत्राऽपि ...{Loading}...</h3></summary>

यदि तत्राऽपि सम्पश्येद्  
दोषं संश्रयकारितम् ।  
सुयुद्धम् एव तत्राऽपि  
निर्विशङ्कः समाचरेत्  ॥ ७.१७६ ॥ [१७७ मेधातिथिपाठे]
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/177_sarvopAyais_tathA.md">
<details open><summary><h3>177 सर्वोपायैस् तथा ...{Loading}...</h3></summary>

सर्वोपायैस् तथा कुर्यान्  
नीतिज्ञः पृथिवीपतिः ।  
यथास्याऽभ्यधिका न स्युर्  
मित्रोदासीन-शत्रवः  ॥ ७.१७७ ॥ [१७८ मेधातिथिपाठे]
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/178_AyatiM_sarvakAryANAm.md">
<details open><summary><h3>178 आयतिं सर्वकार्याणाम् ...{Loading}...</h3></summary>

आयतिं सर्वकार्याणां  
तदात्वं च विचारयेत् ।  
अतीतानां च सर्वेषां  
गुण-दोषौ च तत्त्वतः  ॥ ७.१७८ ॥ [१७९ मेधातिथिपाठे]
</details>
</div>





<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/179_AyatyA~N_guNa-doShajnas.md">
<details open><summary><h3>179 आयत्याङ् गुण-दोषज्ञस् ...{Loading}...</h3></summary>

आयत्यां गुण-दोषज्ञस्  
तदात्वे क्षिप्र-निश्चयः ।  
अतीते कार्यशेषज्ञः  
शत्रुभिर् नाऽभिभूयते  ॥ ७.१७९ ॥ [१८० मेधातिथिपाठे]
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/180_yathainan_nA-bhisandadhyur.md">
<details open><summary><h3>180 यथैनन् नाऽभिसन्दध्युर् ...{Loading}...</h3></summary>

यथैनं नाऽभिसन्दध्युर्  
मित्रोदासीन-शत्रवः ।  
तथा सर्वं संविदध्याद्  
एष सामासिको नयः  ॥ ७.१८० ॥ [१८१ मेधातिथिपाठे]
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/181_tadA_tu.md">
<details open><summary><h3>181 तदा तु ...{Loading}...</h3></summary>

तदा तु यानम् आतिष्ठेद्  
अरिराष्ट्रं प्रति प्रभुः ।  
तदानेन विधानेन  
यायाद् अरिपुरं शनैः  ॥ ७.१८१ ॥ [१८२ मेधातिथिपाठे]
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/182_mArgashIrShe_shubhe.md">
<details open><summary><h3>182 मार्गशीर्षे शुभे ...{Loading}...</h3></summary>

मार्गशीर्षे शुभे मासि  
यायाद् यात्रां महीपतिः ।  
फाल्गुनं वाथ चैत्रं वा  
मासौ प्रति यथाबलम्  ॥ ७.१८२ ॥ [१८३ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/183_anyeShv_api.md">
<details open><summary><h3>183 अन्येष्व् अपि ...{Loading}...</h3></summary>

अन्येष्व् अपि तु कालेषु  
यदा पश्येद् ध्रुवं जयम् ।  
तदा यायाद् विगृह्यैव  
व्यसने चोत्थिते रिपोः  ॥ ७.१८३ ॥ [१८४ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/184_kRtvA_vidhAnam.md">
<details open><summary><h3>184 कृत्वा विधानम् ...{Loading}...</h3></summary>

कृत्वा विधानं मूले तु  
यात्रिकं च यथाविधि ।  
उपगृह्यास्पदं चैव  
चारान् सम्यग् विधाय च  ॥ ७.१८४ ॥ [१८५ मेधातिथिपाठे]
</details>
</div>



<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/185_saMshodhya_trividham.md">
<details open><summary><h3>185 संशोध्य त्रिविधम् ...{Loading}...</h3></summary>

संशोध्य त्रिविधं मार्गं  
षड्विधं च बलं स्वकम् ।  
साम्परायिककल्पेन  
यायाद् अरिपुरं प्रति  ॥ ७.१८५ ॥ [१८६ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/186_shatrusevini_mitre.md">
<details open><summary><h3>186 शत्रुसेविनि मित्रे ...{Loading}...</h3></summary>

शत्रुसेविनि मित्रे च  
गूढे युक्ततरो भवेत् ।  
गत-प्रत्यागते चैव  
स हि कष्टतरो रिपुः  ॥ ७.१८६ ॥ [१८७ मेधातिथिपाठे]
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/187_daNDavyUhena_tan.md">
<details open><summary><h3>187 दण्डव्यूहेन तन् ...{Loading}...</h3></summary>

दण्डव्यूहेन तन् मार्गं  
यायात् तु शकटेन वा ।  
वराह-मकराभ्यां वा  
सूच्या वा गरुडेन वा  ॥ ७.१८७ ॥ [१८८ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/188_yatash_cha.md">
<details open><summary><h3>188 यतश् च ...{Loading}...</h3></summary>

यतश् च भयम् आशङ्केत्  
ततो विस्तारयेद् बलम् ।  
पद्मेन चैव व्यूहेन  
निविशेत सदा स्वयम्  ॥ ७.१८८ ॥ [१८९ मेधातिथिपाठे]
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/189_senApati-balAdhyaxau_sarvadixu.md">
<details open><summary><h3>189 सेनापति-बलाध्यक्षौ सर्वदिक्षु ...{Loading}...</h3></summary>

सेनापति-बलाध्यक्षौ  
सर्वदिक्षु निवेशयेत् ।  
यतश् च भयम् आशङ्केत्  
प्राचीं तां कल्पयेद् दिशम्  ॥ ७.१८९ ॥ [१९० मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/190_gulmAMsh_cha.md">
<details open><summary><h3>190 गुल्मांश् च ...{Loading}...</h3></summary>

गुल्मांश् च स्थापयेद् आप्तान्  
कृतसञ्ज्ञान् समन्ततः ।  
स्थाने युद्धे च कुशलान्  
अभीरून् अविकारिणः  ॥ ७.१९० ॥ [१९१ मेधातिथिपाठे]
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/191_saMhatAn_yodhayed.md">
<details open><summary><h3>191 संहतान् योधयेद् ...{Loading}...</h3></summary>

संहतान् योधयेद् अल्पान्  
कामं विस्तारयेद् बहून् ।  
सूच्या वज्रेण चैवैतान्  
व्यूहेन व्यूह्य योधयेत्  ॥ ७.१९१ ॥ [१९२ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/192_syandanAshvaiH_same.md">
<details open><summary><h3>192 स्यन्दनाश्वैः समे ...{Loading}...</h3></summary>

स्यन्दनाश्वैः समे युध्येद्  
अनूपे नौ द्विपैस् तथा ।  
वृक्ष-गुल्मावृते चापैर्  
असि-चर्मायुधैः स्थले  ॥ ७.१९२ ॥ [१९३ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/193_kuruxetrAMsh_cha.md">
<details open><summary><h3>193 कुरुक्षेत्रांश् च ...{Loading}...</h3></summary>

कुरुक्षेत्रांश् च मत्स्यांश् च  
पञ्चालाञ् शूरसेनजान् [म्:कौरक्षेत्रांश् च] ।  
दीर्घांल् लघूंश् चैव नरान्  
अग्रानीकेषु योजयेत्  ॥ ७.१९३ ॥ [१९४ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/194_praharShayed_balam.md">
<details open><summary><h3>194 प्रहर्षयेद् बलम् ...{Loading}...</h3></summary>

प्रहर्षयेद् बलं व्यूह्य  
तांश् च सम्यक् परीक्षयेत् [मेधातिथिपाठः - भृशं परीक्षयेत्] ।  
चेष्टाश् चैव विजानीयाद्  
अरीन् योधयताम् अपि  ॥ ७.१९४ ॥ [१९५ मेधातिथिपाठे]
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/195_uparudhyA-rim_AsIta.md">
<details open><summary><h3>195 उपरुध्याऽरिम् आसीत ...{Loading}...</h3></summary>

उपरुध्याऽरिम् आसीत  
राष्ट्रं चास्योपपीडयेत् ।  
दूषयेच् चास्य सततं  
यवसान्नोदकेन्धनम्  ॥ ७.१९५ ॥ [१९६ मेधातिथिपाठे]
</details>
</div>





<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/196_bhindyAch_chaiva.md">
<details open><summary><h3>196 भिन्द्याच् चैव ...{Loading}...</h3></summary>

भिन्द्याच् चैव तडागानि  
प्राकार-परिखास् तथा ।  
समवस्कन्दयेच् चैनं  
रात्रौ वित्रासयेत् तथा  ॥ ७.१९६ ॥ [१९७ मेधातिथिपाठे]
</details>
</div>





<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/197_upajapyAn_upajaped.md">
<details open><summary><h3>197 उपजप्यान् उपजपेद् ...{Loading}...</h3></summary>

उपजप्यान् उपजपेद्  
बुध्येतैव च तत्कृतम् ।  
युक्ते च दैवे युध्येत  
जयप्रेप्सुर् अपेतभीः  ॥ ७.१९७ ॥ [१९८ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/198_sAmnA_dAnena.md">
<details open><summary><h3>198 साम्ना दानेन ...{Loading}...</h3></summary>

साम्ना दानेन भेदेन  
समस्तैर् अथ वा पृथक् ।  
विजेतुं प्रयतेताऽरीन्  [मेधातिथिपाठः-अरिं]  
न युद्धेन कदा चन  ॥ ७.१९८ ॥ [१९९ मेधातिथिपाठे]
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/199_anityo_vijayo.md">
<details open><summary><h3>199 अनित्यो विजयो ...{Loading}...</h3></summary>

अनित्यो विजयो यस्माद्  
दृश्यते युध्यमानयोः ।  
पराजयश् च सङ्ग्रामे  
तस्माद् युद्धं विवर्जयेत्  ॥ ७.१९९ ॥ [२०० मेधातिथिपाठे]
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/200_trayANAm_apy.md">
<details open><summary><h3>200 त्रयाणाम् अप्य् ...{Loading}...</h3></summary>

त्रयाणाम् अप्य् उपायानां  
पूर्वोक्तानाम् असम्भवे ।  
तथा युध्येत सम्पन्नो  
विजयेत रिपून् यथा  ॥ ७.२०० ॥ [२०१ मेधातिथिपाठे]
</details>
</div>







  
## 201-226
<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/201_jitvA_sampUjayed.md">
<details open><summary><h3>201 जित्वा सम्पूजयेद् ...{Loading}...</h3></summary>

जित्वा सम्पूजयेद् देवान्  
ब्राह्मणांश् चैव धार्मिकान् ।  
प्रदद्यात् परिहारार्थं  
ख्यापयेद् अभयानि च  ॥ ७.२०१ ॥ [२०२ मेधातिथिपाठे]
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/202_sarveShAn_tu.md">
<details open><summary><h3>202 सर्वेषान् तु ...{Loading}...</h3></summary>

सर्वेषां तु विदित्वैषां  
समासेन चिकीर्षितम् ।  
स्थापयेत् तत्र तद्वंश्यं  
कुर्याच् च समयक्रियाम्  ॥ ७.२०२ ॥ [२०३ मेधातिथिपाठे]
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/203_pramANAni_cha.md">
<details open><summary><h3>203 प्रमाणानि च ...{Loading}...</h3></summary>

प्रमाणानि च कुर्वीत  
तेषां धर्मान् यथोदितान् ।  
रत्नैश् च पूजयेद् एनं  
प्रधानपुरुषैः सह  ॥ ७.२०३ ॥ [२०४ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/204_AdAnam_apriyakaram.md">
<details open><summary><h3>204 आदानम् अप्रियकरम् ...{Loading}...</h3></summary>

आदानम् अप्रियकरं  
दानं च प्रियकारकम् ।  
अभीप्सितानाम् अर्थानां  
काले युक्तं प्रशस्यते [मेधातिथिपाठः - कालयुक्तं]  ॥ ७.२०४ ॥ [२०५ मेधातिथिपाठे]
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/205_sarva~N_karmedam.md">
<details open><summary><h3>205 सर्वङ् कर्मेदम् ...{Loading}...</h3></summary>

सर्वं कर्मेदम् आयत्तं  
विधाने दैव-मानुषे ।  
तयोर् दैवम् अचिन्त्यं तु  
मानुषे विद्यते क्रिया  ॥ ७.२०५ ॥ [२०६ मेधातिथिपाठे]
</details>
</div>








  

[the following 3 shlokas are found only in मेधातिथिपाठः - Jha's edition does not count them in its numbering of the text, although मेधातिथि gives their commentary।]  

<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/206-1_daivamAnuShasampannA_yAtrA.md">
<details open><summary><h3>206-१ दैवमानुषसम्पन्ना यात्रा ...{Loading}...</h3></summary>

दैवमानुषसंपन्ना  
यात्रा सर्वार्थसाधिका ।  
तस्याम् अतिशये दैवं  
वर्तते पौरुषं समम् [^३१४]॥ ७.२०६.१ ॥ [गङ्गानाथपाठे ऽगणितः। मेधातिथिपाठे ऽधिकः -१।]
</details>
</div>


<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/206-2_daivena_vidhinA.md">
<details open><summary><h3>206-२ दैवेन विधिना ...{Loading}...</h3></summary>

दैवेन विधिना युक्तं  
मानुष्यं यत् प्रवर्तते [not in k] ।  
परिक्लेशेन महता  
तदर्थस्य समाधकम् [not in k]  ॥ ७.२०६.२ ॥ [मेधातिथिपाठे ऽधिकः-२।]
</details>
</div>


<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/206-3_puruShArthas_tu.md">
<details open><summary><h3>206-३ पुरुषार्थस् तु ...{Loading}...</h3></summary>

पुरुषार्थस् तु दैवेन  
संयुक्तो यः प्रवर्तते।  
अक्लेशेन स सर्वेषां  
मन्त्रार्थानाम् एव साधकः ॥ ७.२०६.३ ॥ [मेधातिथिपाठे ऽधिकः-३।]
</details>
</div>


<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/206-4_kechid_yuddham.md">
<details open><summary><h3>206-४ केचिद् युद्धम् ...{Loading}...</h3></summary>

केचिद् युद्धम् अपि  
क्षेत्रं युक्तं पुरुषकर्मणा ।
दैवहीनाय तु फलं  
कस्यचित् संप्रयच्छति ॥ ७.२०६.४ ॥ [मेधातिथिपाठे ऽधिकः-४।]
</details>
</div>

<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/206-5_kechit_xetrasya.md">
<details open><summary><h3>206-५ केचित् क्षेत्रस्य ...{Loading}...</h3></summary>

केचित् क्षेत्रस्य भृतम्  
इत्य् उक्तं पुरुषकर्मणा  ॥ ७.२०६.५ ॥ [मेधातिथिपाठे ऽधिकः-५। अर्ध एवात्र श्लोक इति भाति।]
</details>
</div>


<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/206-6_saMyuktasyA-pi_daivena.md">
<details open><summary><h3>206-६ संयुक्तस्याऽपि दैवेन ...{Loading}...</h3></summary>

संयुक्तस्याऽपि दैवेन  
पुरुषकारेण वर्जितम् [not in k] ।  
विना पुरुषकारेण  
फलं क्षेत्रं प्रयच्छति [not in k]  ॥ ७.२०६.६ ॥ [मेधातिथिपाठे ऽधिकः-६।]
</details>
</div>


<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/206-7_chandrArkAdyA_grahA.md">
<details open><summary><h3>206-७ चन्द्रार्काद्या ग्रहा ...{Loading}...</h3></summary>

चन्द्रार्काद्या ग्रहा वायुर्  
अग्निर् आपस् तथैव च [not in k] ।  
इह दैवेन साध्यन्ते  
पौरुषेण प्रयत्नतः [not in k]  ॥ ७.२०६.७ ॥  [मेधातिथिपाठे ऽधिकः-७।]
</details>
</div>


<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/206_saha_vApi.md">
<details open><summary><h3>206 सह वापि ...{Loading}...</h3></summary>

सह वापि व्रजेद् युक्तः  
सन्धिं कृत्वा प्रयत्नतः ।  
मित्रं हिरण्यं भूमिं वा  
सम्पश्यंस् त्रिविधं फलम्  ॥ ७.२०६ ॥ [२१० मेधातिथिपाठे]
</details>
</div>


<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/207_pArShNigrAha~n_cha.md">
<details open><summary><h3>207 पार्ष्णिग्राहञ् च ...{Loading}...</h3></summary>

पार्ष्णिग्राहं च सम्प्रेक्ष्य  
तथाक्रन्दं च मण्डले ।  
मित्राद् अथाऽप्य् अमित्राद् वा  
यात्राफलम् अवाप्नुयात्  ॥ ७.२०७ ॥ [२११ मेधातिथिपाठे]
</details>
</div>


<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/208_hiraNya-bhUmisamprAptyA_pArthivo.md">
<details open><summary><h3>208 हिरण्य-भूमिसम्प्राप्त्या पार्थिवो ...{Loading}...</h3></summary>

हिरण्य-भूमिसम्प्राप्त्या  
पार्थिवो न तथैधते ।  
यथा मित्रं ध्रुवं लब्ध्वा  
कृशम् अप्य् आयतिक्षमम्  ॥ ७.२०८ ॥ [२१२ मेधातिथिपाठे]
</details>
</div>

<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/209_dharmajna~n_cha.md">
<details open><summary><h3>209 धर्मज्ञञ् च ...{Loading}...</h3></summary>

धर्मज्ञं च कृतज्ञं च  
तुष्टप्रकृतिम् एव च ।  
अनुरक्तं स्थिरारम्भं  
लघुमित्रं प्रशस्यते  ॥ ७.२०९ ॥ [२१३ मेधातिथिपाठे]
</details>
</div>


<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/210_prAjna~N_kulInam.md">
<details open><summary><h3>210 प्राज्ञङ् कुलीनम् ...{Loading}...</h3></summary>

प्राज्ञं कुलीनं शूरं च  
दक्षं दातारम् एव च ।  
कृतज्ञं धृतिमन्तं च  
कष्टम् आहुर् अरिं बुधाः  ॥ ७.२१० ॥ [२१४ मेधातिथिपाठे]
</details>
</div>


<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/211_AryatA_puruShajnAnam.md">
<details open><summary><h3>211 आर्यता पुरुषज्ञानम् ...{Loading}...</h3></summary>

आर्यता पुरुषज्ञानं  
शौर्यं करुणवेदिता ।  
स्थौललक्ष्यं च सततम्  
उदासीनगुणोदयः  ॥ ७.२११ ॥ [२१५ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/212_xemyAM_sasyapradAm.md">
<details open><summary><h3>212 क्षेम्यां सस्यप्रदाम् ...{Loading}...</h3></summary>

क्षेम्यां सस्यप्रदां नित्यं  
पशुवृद्धिकरीम् अपि ।  
परित्यजेन् नृपो भूमिम्  
आत्मार्थम् अविचारयन्  ॥ ७.२१२ ॥ [२१६ मेधातिथिपाठे]
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/213_Apadarthan_dhanam.md">
<details open><summary><h3>213 आपदर्थन् धनम् ...{Loading}...</h3></summary>

आपदर्थं धनं रक्षेद्  
दारान् रक्षेद् धनैर् अपि [मेधातिथिपाठः - आपदर्थे] ।  
आत्मानं सततं रक्षेद्  
दारैर् अपि धनैर् अपि  ॥ ७.२१३ ॥ [२१७ मेधातिथिपाठे]
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/214_saha_sarvAH.md">
<details open><summary><h3>214 सह सर्वाः ...{Loading}...</h3></summary>

सह सर्वाः समुत्पन्नाः  
प्रसमीक्ष्यापदो भृशम् ।  
संयुक्तांश् च वियुक्तांश् च  
सर्वोपायान् सृजेद् बुधः  ॥ ७.२१४ ॥ [२१८ मेधातिथिपाठे]
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/215_upetAram_upeyam.md">
<details open><summary><h3>215 उपेतारम् उपेयम् ...{Loading}...</h3></summary>

उपेतारम् उपेयं च  
सर्वोपायांश् च कृत्स्नशः ।  
एतत् त्रयं समाश्रित्य  
प्रयतेताऽर्थसिद्धये  ॥ ७.२१५ ॥ [२१९ मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/216_evaM_sarvam.md">
<details open><summary><h3>216 एवं सर्वम् ...{Loading}...</h3></summary>

एवं सर्वम् इदं राजा  
सह सम्मन्त्र्य मन्त्रिभिः ।  
व्यायम्याप्लुत्य मध्याह्ने  
भोक्तुम् अन्तःपुरं विशेत्  ॥ ७.२१६ ॥ [२२० मेधातिथिपाठे]
</details>
</div>







<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/217_tatrAtmabhUtaiH_kAlajnair.md">
<details open><summary><h3>217 तत्रात्मभूतैः कालज्ञैर् ...{Loading}...</h3></summary>

तत्रात्मभूतैः कालज्ञैर्  
अहार्यैः परिचारकैः ।  
सुपरीक्षितम् अन्नाद्यम्  
अद्यान् मन्त्रैर् विषापहैः  ॥ ७.२१७ ॥ [२२१ मेधातिथिपाठे]
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/218_viShaghnair_agadaish.md">
<details open><summary><h3>218 विषघ्नैर् अगदैश् ...{Loading}...</h3></summary>

विषघ्नैर् अगदैश् चाऽस्य  
सर्वद्रव्याणि योजयेत् [मेधातिथिपाठः - विषघ्नैर् उदकैश् चाऽस्य सर्वद्रव्याणि शोधयेत्] ।  
विषघ्नानि च रत्नानि  
नियतो धारयेत् सदा  ॥ ७.२१८ ॥ [२२२ मेधातिथिपाठे]
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/219_parIxitAH_striyash.md">
<details open><summary><h3>219 परीक्षिताः स्त्रियश् ...{Loading}...</h3></summary>

परीक्षिताः स्त्रियश् चैनं  
व्यजनोदक-धूपनैः ।  
वेषाभरणसंशुद्धाः  
स्पृशेयुः सुसमाहिताः  ॥ ७.२१९ ॥ [२२३ मेधातिथिपाठे]
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/220_evam_prayatnam.md">
<details open><summary><h3>220 एवम् प्रयत्नम् ...{Loading}...</h3></summary>

एवं प्रयत्नं कुर्वीत  
यान-शय्यासनाशने ।  
स्नाने प्रसाधने चैव  
सर्वालङ्कारकेषु च  ॥ ७.२२० ॥ [२२४ मेधातिथिपाठे]
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/221_bhuktavAn_viharech.md">
<details open><summary><h3>221 भुक्तवान् विहरेच् ...{Loading}...</h3></summary>

भुक्तवान् विहरेच् चैव  
स्त्रीभिर् अन्तःपुरे सह ।  
विहृत्य तु यथाकालं  
पुनः कार्याणि चिन्तयेत्  ॥ ७.२२१ ॥ [२२५ मेधातिथिपाठे]
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/222_alankRtash_cha.md">
<details open><summary><h3>222 अलङ्कृतश् च ...{Loading}...</h3></summary>

अलङ्कृतश् च सम्पश्येद्  
आयुधीयं पुनर् जनम् ।  
वाहनानि च सर्वाणि  
शस्त्राण्य् आभरणानि च  ॥ ७.२२२ ॥ [२२६ मेधातिथिपाठे]
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/223_sandhyA~n_chopAsya.md">
<details open><summary><h3>223 सन्ध्याञ् चोपास्य ...{Loading}...</h3></summary>

सन्ध्यां चोपास्य शृणुयाद्  
अन्तर्वेश्मनि शस्त्रभृत् ।  
रहस्याख्यायिनां चैव  
प्रणिधीनां च चेष्टितम्  ॥ ७.२२३ ॥ [२२७ मेधातिथिपाठे]
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/224_gatvA_kaxAntaram.md">
<details open><summary><h3>224 गत्वा कक्षान्तरम् ...{Loading}...</h3></summary>

गत्वा कक्षान्तरं त्व् अन्यत्  
समनुज्ञाप्य तं जनम् ।  
प्रविशेद् भोजनार्थं च  
स्त्रीवृतो ऽन्तःपुरं पुनः  ॥ ७.२२४ ॥ [२२८ मेधातिथिपाठे]
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/225_tatra_bhuktvA.md">
<details open><summary><h3>225 तत्र भुक्त्वा ...{Loading}...</h3></summary>

तत्र भुक्त्वा पुनः किं चित्  
तूर्यघोषैः प्रहर्षितः ।  
संविशेत् तं यथाकालम्  
उत्तिष्ठेच् च गतक्लमः  ॥ ७.२२५ ॥ [२२९ मेधातिथिपाठे]
</details>
</div>






<div class="js_include" includetitle="true" newlevelforh1="3" unfilled="" url="/kalpAntaram/smRtiH/manuH/vishvAsa-prastutiH/07/226_etadvidhAnam_AtiShThed.md">
<details open><summary><h3>226 एतद्विधानम् आतिष्ठेद् ...{Loading}...</h3></summary>

एतद्विधानम् आतिष्ठेद्  
अरोगः पृथिवीपतिः ।  
अस्वस्थः सर्वम् एतत् तु  
भृत्येषु विनियोजयेत्  ॥ ७.२२६ ॥ [२३० मेधातिथिपाठे]
</details>
</div>






