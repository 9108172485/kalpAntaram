<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>कल्पान्तरे विश्वासटिप्पन्यः  | Text</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.83.1" />
    
    
      <META NAME="ROBOTS" CONTENT="INDEX, FOLLOW">
    

    <link href="/kalpAntaram/smRtiH/manuH/medhAtithiH/08/04/Text/" rel="alternate" type="application/rss+xml" title="कल्पान्तरे विश्वासटिप्पन्यः" />
    <link href="/kalpAntaram/smRtiH/manuH/medhAtithiH/08/04/Text/" rel="feed" type="application/rss+xml" title="कल्पान्तरे विश्वासटिप्पन्यः" />

    <meta property="og:title" content="Text" />
<meta property="og:description" content="निग्रहेण हि पापानां साधूनां संग्रहेण च ।
द्विजातय इवेज्याभिः पूयन्ते सततं नृपाः ॥ ८।३११ ॥
 पापयुक्ताः पुरुषाः पापाः । तेषां निग्रहः पूर्वोक्तः[^१] । यथाशास्त्रवर्तिनः[^२] साधवः । तेषां संग्रहो ऽनुग्रहो यथाशक्त्युपकारः । तेन पूयन्ते विपाप्मानो भवन्ति प्रायश्चित्तेनेवेत्य्[^३] अर्थवादः । अथ वा पापानुत्पत्तिर् एव पूतत्वम् । ब्राह्मणा इव[^४] सततम् इज्याभिः नित्यैर् महायज्ञादिभिः ॥ ८।३११ ॥
 क्षन्तव्यं प्रभुना नित्यं क्षिपतां कार्यिणां नृणाम् ।
बालवृद्धातुराणां च कुर्वता हितम् आत्मनः ॥ ८।३१२ ॥" />
<meta property="og:type" content="article" />
<meta property="og:url" content="https://vishvAsa.github.io/kalpAntaram/smRtiH/manuH/medhAtithiH/08/04/Text/" /><meta property="article:section" content="smRtiH" />



<meta itemprop="name" content="Text">
<meta itemprop="description" content="निग्रहेण हि पापानां साधूनां संग्रहेण च ।
द्विजातय इवेज्याभिः पूयन्ते सततं नृपाः ॥ ८।३११ ॥
 पापयुक्ताः पुरुषाः पापाः । तेषां निग्रहः पूर्वोक्तः[^१] । यथाशास्त्रवर्तिनः[^२] साधवः । तेषां संग्रहो ऽनुग्रहो यथाशक्त्युपकारः । तेन पूयन्ते विपाप्मानो भवन्ति प्रायश्चित्तेनेवेत्य्[^३] अर्थवादः । अथ वा पापानुत्पत्तिर् एव पूतत्वम् । ब्राह्मणा इव[^४] सततम् इज्याभिः नित्यैर् महायज्ञादिभिः ॥ ८।३११ ॥
 क्षन्तव्यं प्रभुना नित्यं क्षिपतां कार्यिणां नृणाम् ।
बालवृद्धातुराणां च कुर्वता हितम् आत्मनः ॥ ८।३१२ ॥">

<meta itemprop="wordCount" content="10585">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="Text"/>
<meta name="twitter:description" content="निग्रहेण हि पापानां साधूनां संग्रहेण च ।
द्विजातय इवेज्याभिः पूयन्ते सततं नृपाः ॥ ८।३११ ॥
 पापयुक्ताः पुरुषाः पापाः । तेषां निग्रहः पूर्वोक्तः[^१] । यथाशास्त्रवर्तिनः[^२] साधवः । तेषां संग्रहो ऽनुग्रहो यथाशक्त्युपकारः । तेन पूयन्ते विपाप्मानो भवन्ति प्रायश्चित्तेनेवेत्य्[^३] अर्थवादः । अथ वा पापानुत्पत्तिर् एव पूतत्वम् । ब्राह्मणा इव[^४] सततम् इज्याभिः नित्यैर् महायज्ञादिभिः ॥ ८।३११ ॥
 क्षन्तव्यं प्रभुना नित्यं क्षिपतां कार्यिणां नृणाम् ।
बालवृद्धातुराणां च कुर्वता हितम् आत्मनः ॥ ८।३१२ ॥"/>

      
    

    <script src="/kalpAntaram/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vishvAsa.github.io\/kalpAntaram\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kalpAntaram\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/kalpAntaram\/edit\/content\/\u0022,\u0022mainSections\u0022:[\u0022smrti-chandrika\u0022],\u0022mainsections\u0022:[\u0022smrti-chandrika\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    let autocompletePageUrl = "\/kalpAntaram\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/kalpAntaram\/smRtiH\/manuH\/medhAtithiH\/08\/04\/Text\/".replace(basePath, "/");
    pageVars.pageParams = {};
    pageVars.pageSource = "smRtiH\/manuH\/medhAtithiH\/08\/04\/Text.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/kalpAntaram/webpack_dist/main-bundle.js"></script>
    <script src="/kalpAntaram/webpack_dist/transliteration-bundle.js"></script>
    <script src="/kalpAntaram/non_webpack_js/disqus.js"></script>
    <script src="/kalpAntaram/webpack_dist/ui_lib-bundle.js"></script>
    <script src="/kalpAntaram/webpack_dist/search-bundle.js"></script>

    <link rel="stylesheet" href="/kalpAntaram/css/fonts.css">
    <link rel="stylesheet" href="/kalpAntaram/css/@fortawesome/fontawesome-free/css/solid.min.css">
    

    <link rel="stylesheet" href="/kalpAntaram/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vishvAsa.github.io/kalpAntaram/smRtiH/manuH/medhAtithiH/08/04/Text/" />
    <link rel="alternate" hreflang="sa-Deva" href="https://vishvAsa.github.io/kalpAntaram/smRtiH/manuH/medhAtithiH/08/04/Text/?transliteration_target=devanagari" />
    <link rel="alternate" hreflang="sa-Knda" href="https://vishvAsa.github.io/kalpAntaram/smRtiH/manuH/medhAtithiH/08/04/Text/?transliteration_target=kannada" />
    <link rel="alternate" hreflang="sa-Mlym" href="https://vishvAsa.github.io/kalpAntaram/smRtiH/manuH/medhAtithiH/08/04/Text/?transliteration_target=malayalam" />
    <link rel="alternate" hreflang="sa-Telu" href="https://vishvAsa.github.io/kalpAntaram/smRtiH/manuH/medhAtithiH/08/04/Text/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kalpAntaram/smRtiH/manuH/medhAtithiH/08/04/Text/?transliteration_target=tamil_superscripted" />
    <link rel="alternate" hreflang="sa-Taml" href="https://vishvAsa.github.io/kalpAntaram/smRtiH/manuH/medhAtithiH/08/04/Text/?transliteration_target=tamil" />
    <link rel="alternate" hreflang="sa-Gran" href="https://vishvAsa.github.io/kalpAntaram/smRtiH/manuH/medhAtithiH/08/04/Text/?transliteration_target=grantha" />
    <link rel="alternate" hreflang="sa-Gujr" href="https://vishvAsa.github.io/kalpAntaram/smRtiH/manuH/medhAtithiH/08/04/Text/?transliteration_target=gujarati" />
    <link rel="alternate" hreflang="sa-Orya" href="https://vishvAsa.github.io/kalpAntaram/smRtiH/manuH/medhAtithiH/08/04/Text/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kalpAntaram/smRtiH/manuH/medhAtithiH/08/04/Text/?transliteration_target=assamese" />
    <link rel="alternate" hreflang="sa-Beng" href="https://vishvAsa.github.io/kalpAntaram/smRtiH/manuH/medhAtithiH/08/04/Text/?transliteration_target=bengali" />
    <link rel="alternate" hreflang="sa-Guru" href="https://vishvAsa.github.io/kalpAntaram/smRtiH/manuH/medhAtithiH/08/04/Text/?transliteration_target=gurmukhi" />
    <link rel="alternate" hreflang="sa-Cyrl" href="https://vishvAsa.github.io/kalpAntaram/smRtiH/manuH/medhAtithiH/08/04/Text/?transliteration_target=cyrillic" />
    <link rel="alternate" hreflang="sa-Sinh" href="https://vishvAsa.github.io/kalpAntaram/smRtiH/manuH/medhAtithiH/08/04/Text/?transliteration_target=sinhala" />
    <link rel="alternate" hreflang="sa-Shar" href="https://vishvAsa.github.io/kalpAntaram/smRtiH/manuH/medhAtithiH/08/04/Text/?transliteration_target=sharada" />
    <link rel="alternate" hreflang="sa-Brah" href="https://vishvAsa.github.io/kalpAntaram/smRtiH/manuH/medhAtithiH/08/04/Text/?transliteration_target=brahmi" />
    <link rel="alternate" hreflang="sa-Modi" href="https://vishvAsa.github.io/kalpAntaram/smRtiH/manuH/medhAtithiH/08/04/Text/?transliteration_target=modi" />
    <link rel="alternate" hreflang="sa-Tirh" href="https://vishvAsa.github.io/kalpAntaram/smRtiH/manuH/medhAtithiH/08/04/Text/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kalpAntaram/smRtiH/manuH/medhAtithiH/08/04/Text/?transliteration_target=iso" />
      <link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kalpAntaram/smRtiH/manuH/medhAtithiH/08/04/Text/?transliteration_target=iast" />
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/kalpAntaram/" class="btn col border">
            <i class="fas fa-gopuram ">कल्पान्तरे विश्वासटिप्पन्यः <br/> Text</i>
          </a>
        </div>
        <div id="div_top_bar_right" class="col-md-auto d-flex justify-content-center">
          ✍
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iso">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
          🗨:
          <select name="commentStyleDropdown" size="1" onchange="module_main.default.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a  name="speakerButton" class="btn btn-secondary" onclick="module_main.default.handleSpeakToggle()">🎧️</a></div>
        </div>
        <div class="row col  d-flex justify-content-center">
          <a href="/full_search"  class="btn btn-secondary">🥽🔦</a>
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
          <div id="fastSearch">
              <input id="searchInput" placeholder="शीर्षिकान्विष्यताम्"  tabindex="0">
          </div>
          <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="Text">Text</h1>
    
    <a id="editLink" class="btn btn-primary"  href="https://github.com/vishvAsa/kalpAntaram/edit/content/smRtiH/manuH/medhAtithiH/08/04/Text.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <blockquote>
<p><strong>निग्रहेण हि पापानां साधूनां संग्रहेण च ।</strong><br>
<strong>द्विजातय इवेज्याभिः पूयन्ते सततं नृपाः ॥ ८।३११ ॥</strong></p>
</blockquote>
<p>पापयुक्ताः पुरुषाः <strong>पापाः</strong> । तेषां <strong>निग्रहः</strong> पूर्वोक्तः[^१] । यथाशास्त्रवर्तिनः[^२] <strong>साधवः</strong> । तेषां <strong>संग्रहो</strong> ऽनुग्रहो यथाशक्त्युपकारः । तेन <strong>पूयन्ते</strong> विपाप्मानो भवन्ति प्रायश्चित्तेनेवेत्य्[^३] अर्थवादः । अथ वा पापानुत्पत्तिर् एव पूतत्वम् । ब्राह्मणा इव[^४] सततम् <strong>इज्याभिः</strong> नित्यैर् महायज्ञादिभिः ॥ ८।३११ ॥</p>
<blockquote>
<p><strong>क्षन्तव्यं प्रभुना नित्यं क्षिपतां कार्यिणां नृणाम् ।</strong><br>
<strong>बालवृद्धातुराणां च कुर्वता हितम् आत्मनः ॥ ८।३१२ ॥</strong></p>
</blockquote>
<p><strong>कार्यिणो</strong> ऽर्थिप्रत्यर्थिज्ञातिसुहृदः । कस्मिंश्चिद् वध्यमाने[^५] यदि तत्पिता तन्माता वा राजानं क्षिपेत् कुत्सयेत् अभ्शपेद् वा तदा क्षमा कार्या । <strong>बाला</strong>दीनां <strong>कार्यिणाम्</strong> अपि[^६] । एवम् <strong>आत्मने हितं</strong> कृतं भवति । क्षन्तव्यम् इत्य् एतद्विधेः फलम्[^७] एवात्महितम् ॥ ८।३१२ ॥</p>
<blockquote>
<p><strong>यः क्षिप्तो मर्षयत्य् आर्तैस् तेन स्वर्गे महीयते ।</strong><br>
<strong>यस् त्व् ऐश्वर्यान् न क्षमते नरकं तेन गच्छति ॥ ८।३१३ ॥</strong></p>
</blockquote>
<p><strong>आर्तैर्</strong> दण्ड्यमनतत्संबन्धिभिर् अधि<strong>क्षिप्त</strong> आक्रुष्टो यन् <strong>मर्षयति</strong> न क्रुध्यति <strong>तेन</strong> क्षमणेन <strong>स्वर्गे महीयते</strong> । कण्ड्वादित्वाद् यः[^८] । महत्त्वं प्राप्नोति स्वर्गे । अकोपेन तर्हि क्षमा कर्तव्या । अकामिनो यथाकामी अत आह । यत् तु[^९] प्रभुर् अहम् इत्य् अभिमानेन न सहते <strong>तेन</strong> <strong>नरकं</strong> प्राप्नोति । <strong>आर्त</strong>ग्रहणं बालवृद्धयोर् अपि प्रदर्शनार्थं पूर्वशेषत्वाद् अस्य ॥ ८।३१३ ॥</p>
<blockquote>
<p><strong>राजा स्तेनेन गन्तव्यो मुक्तकेशेन धीमता</strong>[^१०]** ।**<br>
**आचक्षाणेन तत् स्तेयम् एवंकर्मास्मि शाधि माम् ॥ ८।३१४ ॥**</p>
</blockquote>
<p>अविशेषोपादाने सुवर्णहारी <strong>स्तेनो</strong> द्रष्टव्यः, तस्यैव शास्त्रान्तरे गमनविधानात् । न चेदम् आगमनपरं[^११] विधिशास्त्रम्,[^१२] दण्डविधित्वात् । उक्तं हि &ldquo;स्तेनस्यातः प्रवक्ष्यामि विधिं दण्डविनिर्णये&rdquo; (म्ध् ८।३०१) इति । अतो ऽनुवादओ गमनस्यात्र[^१३] । राजसकाशं सुवर्णचौरेण गन्तव्यम्[^१४] । <strong>मुक्तकेशेन धीमता</strong> दैर्यवता । &ldquo;धावता&rdquo; इति पाठान्तरम् । <strong>आचक्षाणेन</strong> कथयता पथि तत्पातकम् &ldquo;<strong>एवंकर्मास्मि</strong> ब्राह्मणस्य मयेयत् सुवर्णं हृतम् इति कुरु निग्रहं मे&rdquo; ॥ ८।३१४ ॥</p>
<blockquote>
<p><strong>स्कन्धेनादाय मुसलं लगुडं वापि खादिरम् ।</strong><br>
<strong>शक्तिं चोभयतस् तीक्ष्णाम् आयसं दण्डम् एव वा ॥ ८।३१५ ॥</strong></p>
</blockquote>
<p>वर्णानाम् अनुक्रमेण मुसलादीनाम् उपदेशं <span style="text-decoration-underline;">मन्यन्ते</span> ।</p>
<blockquote>
<p>span style=&ldquo;text-decoration-underline;&quot;&gt;तद् अयुक्तम्</span> । <strong>वा</strong>शब्दो न समर्थितः स्यात् । न च ब्राह्मणस्येदं प्रायश्चित्तम् इच्छन्ति । तत्प्रायश्चित्तेषु निरूपयिष्यामः । <strong>खदिर</strong>जातिर् लगुड एव, न मुशलेनानुषक्तव्यः ॥ ८।३१५ ॥<br>
<strong>शासनाद् वा विमोक्षाद् वा स्तेनः स्तेयाद् विमुच्यते ।</strong><br>
<strong>अशासित्वा तु तं राजा स्तेनस्याप्नोति किल्बिषम् ॥ ८।३१६ ॥</strong></p>
</blockquote>
<p><strong>शासनान्</strong> मुशलादिभिः प्रहरणात् क्षत्रियादिः पापान् मुच्यते । <strong>विमोक्षाद्</strong> उत्सर्गात् । गच्छ क्षान्तम् इति &ldquo;ब्राह्मणस् तपसैव&rdquo; (म्ध् ११।९९) इति वधतपसी विहिते । तत्र वधस् तावद् ब्राह्मणस्य नास्ति । तपस् तु प्रायश्चित्तं । न च तपसि[^१५] इच्छातो राजाभिगमनम् अस्ति । तस्मात् क्षत्रियादीनाम् एष विमोक्षः । स च धनदण्डं गृहीत्वा । यत आह <strong>अशासित्वे</strong>त्यादि । न च विमोक्षणसुद्धौ सत्यां राज्ञस् तदशासनाद् दोषोपपत्तिः । न च &ldquo;शासनम् अपि विहितं मोक्षो ऽपि विहित, तत्र यस्मिन् पक्षे शासनं तदपेक्षं दोषवचनम्&rdquo; । पाक्षिकं हि तथा कल्पनम्[^१६] । न च नित्यवच् छ्रुतस्य पाक्षिकत्वं युक्तं कल्पयितुम् । तथा च सामान्येन वसिष्ठादय आहुः ।</p>
<ul>
<li>
<p>एनो ऋच्छति[^१७] राजानम्[^१८] उत्सृजन्तं सकिल्बिषन् ।</p>
</li>
<li>
<p>तं चेद् घातयेद्[^१९] राजा घ्नन् धर्मेण न दुष्यति ॥ (वध् १९।४६)</p>
</li>
</ul>
<p>नायं विकल्पो युक्तः । क्वचिद् इयं हिंसा प्रतिषिद्धा- &ldquo;न हिंस्याद् भूतानि&rdquo; इति रागादिना पुरुषार्थतया प्राप्ता । क्वचिद् विहिता- क्रत्वर्थत्वेन &ldquo;यो दीक्षितो यद् अग्नीषोमीयम्&rdquo; (त्स् ६।१।११।६) इति । इदं[^२०] तु शासनविमोक्षणवचनं[^२१] न हि नाम प्रतिषिद्धं[^२२] सति विधौ ।</p>
<ul>
<li>
<p>span style=&ldquo;text-decoration-underline;&quot;&gt;कथं</span> न प्रतिषेधो &ldquo;न हिंस्याद् भूतानि&rdquo; इति सामान्यतः प्रतिषेधो विधिविशेषम् अन्तरेण न शक्यो बाधितुम् ।</p>
</li>
<li>
<p>span style=&ldquo;text-decoration-underline;&quot;&gt;अथोच्यते</span> । नैवायं प्रतिषेधस्य विषयः, कर्मार्थत्वात् । कथं पुनर् अन्तरेण विधिं कर्मार्थता शक्यावगन्तुम् । लोकत इति चेत्, लौकिकी तर्हि प्रवृत्तिः । कथं तर्हि प्रतिषेधस् तत्रावतरेत् ।</p>
</li>
<li>
<p>span style=&ldquo;text-decoration-underline;&quot;&gt;ननु</span> च प्रदाने प्रवृत्तिर् निरूप्यताम् । यदि तावद् वैदिकी प्रवृत्तिस् ततस् तदङ्गे हिंसायाम् अपि तत एव । एका हि प्रवृत्तिर् अङ्गप्रधानयोः[^२३] । अथ लिप्सातो ऽङ्गे ऽपि तत्र[^२४] प्रवृत्तिः, सुतरां तर्हि हिंसेयं लौकिकी । जीविकार्थिनो हि प्रजापालनाधिकारनियमो न[^२५] वेधः । तेनेयम् अङ्गस्थापि हिंसा श्येनेन[^२६] तुल्यत्वात् प्रतिषेधविषयः । न च लौकिकम् अस्या नियतम् अङ्गत्वम् । नो[^२७] हिंसाम् अन्तरेण प्रजापालनम् अशक्यम्, निरोधादिनापि शक्यत्वात् । नैष नियमः । एकरूपाङ्गप्रधानयोः प्रवृत्तिर् इति स्यान् नाग्नीषोमीययोर् अनेन न[^२८] विशेषः स्यात् । अतो लिप्सालक्षणे ऽपि प्रधाने ऽङ्गे विधिलक्षणम्[^२९] अभ्युपेतव्यम् । न चैषां[^३०] हिंसा विधिलक्षणा[^३१] शक्याभ्युपगन्तुं स्वरूपस्य कार्यस्य च लौकिकत्वात् पालनस्य हिंसायाश् च । अथ विधिलक्षणा षोडशिग्रहणवद्[^३२] विकल्पितुम् अर्हति शासनवचनेन प्रतिषिद्धा ।</p>
</li>
</ul>
<blockquote>
<p>span style=&ldquo;text-decoration-underline;&quot;&gt;अन्ये</span> तु मन्यन्ते । द्वे एते वाक्ये । शासनाद् इति स्तेनस्य बुद्धिर् उच्यते । परेणार्धेन राज्ञस् तदशासने दोषः । तत्र यदि राजाशासनदोषम् आत्मन्य् अङ्गीकृत्य मुञ्चेन् मुच्येतैवैनसः । एवं ब्राह्मणस्यापि स्वयम् आगतस्य वधः शुद्धिहेतुः-[^३३] &ldquo;लक्ष्यं शास्त्रभृताम्[^३४]&rdquo; (म्ध् ११।७२) इति वचनात् । &ldquo;न शारीरो ब्राह्मणदण्डः&rdquo; (ग्ध्१२।४३) इति[^३५] राजा यदि प्रतिषेधातिक्रमेण हन्याद् ब्राह्मणः शुध्येद् एव ।<br>
<strong>अशासित्वा</strong> मुशलादिभिर् अहत्वा । <strong>स्तेनस्य</strong> यत् पापं तेन युज्यते ॥ ८।३१६ ॥<br>
<strong>अन्नादे भ्रूणहा मार्ष्टि पत्यौ भार्यापचारिणी ।</strong><br>
<strong>गुरौ शिष्यश् च याज्यश् च स्तेनो राजनि किल्बिषम् ॥ ८।३१७ ॥</strong></p>
</blockquote>
<p>अन्नम् अत्तीत्य् **अन्नाद्ः **। <strong>भ्रूणहा</strong> ब्रह्महा ।तदीयम् अन्नं यो भुङ्क्ते तस्मिंस् तद् ब्रह्महत्यापापं <strong>मार्ष्टि</strong> निरस्यति[^३६] श्लेषयति । यथा मलिनं वस्त्रम् उदके मृज्यते तन्मलं तत्र संक्रामत्य् एवम् । अर्थवादश् चायम् । तस्य तत्पापम् उत्पद्यते । न पुनर्[^३७] ब्रह्मघ्नो नश्यति[^३८] । <strong>पत्यौ</strong> भर्तरि <strong>भार्यापचारिणी</strong> जारिणी, स चेत् क्षमते । अत्रापि भर्तुर् उत्पाद्यते पापम्, न तत्र[^३९] तस्या अपैति । <strong>गुरौ शिष्यश् च याज्यश् च</strong> शिष्यः सूर्याभ्युदितादिभिर् अपराध्य तु[^४०] गुरौ क्षममाणे तत्पापं प्रक्षिपति । एवं याज्यो याजके[^४१] । सो ऽपि गुरुर् एवेत्य् अतो याजकग्रहणं न कृतम् । एवं चौरो <strong>राजनि</strong>, न चेद् राज्ञा निगृह्यते । याज्यो ऽपि कर्मणि प्रवृत्ते विधिम् उपक्रामति चेद् याजकवचने नावतिष्ठते तदा त्याज्यः, न पुनस् तस्य ताडनादि शिष्यवत् कर्तव्यम् । अन्नादादिषु सर्वेष्व् अन्यत्र विधिर् अस्तीति न बुद्धिः[^४२] । अतो ऽर्थवादो ऽयम् ॥ ८।३१७ ॥</p>
<blockquote>
<p><strong>राजभिः धृतदण्डास् तु कृत्वा पापानि मानवाः ।</strong><br>
<strong>निर्मलाः स्वर्गम् आयान्ति सन्तः सुकृतिनो यथा ॥ ८।३१८ ॥</strong></p>
</blockquote>
<p>यद् उक्तं पापकारिणो निग्रहणे कर्मकृतो रक्षन्त इति तत् स्फुटयति । <strong>धृतो</strong> विनिपातितो[^४३] <strong>दण्डो</strong> येषां <strong>राजभिस्</strong> ते <strong>कृत्वा पापानि</strong> कृतपापा राजनिग्रहेण <strong>निर्मला</strong> निरस्तपापा भवन्ति । अपगते च पापे यद् एषां स्वर्गारोहकं[^४४] कर्म तेन स्वर्गं प्राप्नुवन्ति । महद् धि पापं शुद्धस्य कर्मणः फलस्य प्रतिबन्धकम् । <strong>सुकृतिनो</strong> नित्यं सुकृतकर्मकारिणः । यथा सन्तो धार्मिकास्[^४५] तद्वद् । असताम् अधर्मो नैवोत्पद्यते, एषाम् उत्पन्नो निग्रहणेन विनाशित[^४६] इति प्राक्प्रध्वंसाभावयोर् विशेषः ।</p>
<blockquote>
<p><strong>मानव</strong>ग्रहणान् न प्रकरणाच् चौराणाम् एव । <strong>दण्ड्</strong>अशब्दस् तु शारीरनिग्रहविषयो न हि प्रकरणम् अतिक्रामति । धनदण्डो हि राजार्थः । वृत्तिर् हि सा[^४७] राज्ञः । शारीरे तु दण्डे दण्ड्यमानार्थता न[^४८] शक्यते निह्नोतुम्, त्वक्संस्कारो हि सा[^४९] । अथेयं बुद्धिः- पालनम् एव हिंसाम् अन्तरेण न निष्पाद्यते, तच् च राजार्थम् इति कुतो मार्यमाणार्थता मारणस्य । अथ किम् पालनं न पाल्यमानार्थं दृष्टम्[^५०] एवापह्नूयते । न हि तद्राष्ट्रम् उपादेयं राज्ञैव स्वरक्षार्थं करशुल्कादिभृत्या उपादीयन्ते । अतः सुतरां रक्षोपयोगित्वे[^५१] हिंसायां न[^५२] हिंस्यमानार्थतासिद्धिः । कथं वा हिंसया विना न रक्षानिर्वृत्तिर् यदि तावद् एवमर्थं निगृह्यन्ते पुनर् अकार्यम् आवर्तयिष्यते तन्निरोधनादिनापि[^५३] शक्यते नियन्तुम् । अथ तान् निगृहीतान् दृष्ट्वा[^५४] भयाद् अन्ये न प्रवर्तयिष्यन्त इति धनदण्डेनापि शक्यते दुःखयितुम् । हन्यमानेष्व् अपि सहस्रशः प्रवर्तन्ते । तस्माद् इयं हिंसा रक्षा सती हिंस्यमानसंस्कार इति मन्तव्यम् । अतश् च करणादिछेदने[^५५] नियमः । हस्त्यादिविधिश् च दण्ड्येष्वेवादृष्टम्[^५६] आधास्यति, न राजार्थो भविष्यति ।</p>
</blockquote>
<ul>
<li>तस्माच् छरीरदण्डे पापान् मुक्तिर् न धनदण्ड इति स्थितम् । तथा च महापातकिनां हृतसर्वस्वानाम् अप्सु प्रवेशितदण्डानां संव्यवहारपरिहारार्थम् अङ्कनं वक्ष्यति । यदि च धनदण्डेन शुध्येयुः पुनर् अङ्कनम् अनर्थकं स्यात् ।</li>
</ul>
<blockquote>
<p>अत्र च स्वयम् आगतस्य नानीतस्य विशेषो यः स्तेन एव[^५७] विशेषो भवतु । इदं तु सर्वं शारीरदण्डविषयम् ॥ ८।३१८ ॥<br>
<strong>यस् तु रज्जुं घटं कूपाद् धरेद् भिन्द्याच् च यः प्रपाम् ।</strong><br>
<strong>स दण्डं प्राप्नुयान् माषं तच् च तस्मिन् समाहरेत् ॥ ८।३१९ ॥</strong></p>
</blockquote>
<p>प्रपिबन्त्य् अस्याम् इति <strong>प्रपा</strong>, जलाधारस्थानम् उद्धृतजलनिधानं वा । माषस्य जातिर् न निर्दिष्टा । सा मरुजाङ्गलानूपभेदा[^५८] द्रष्टव्या । <strong>तच् च</strong> रज्ज्वादि <strong>समाहरेद्</strong> दद्यात् तस्मिन् स्थाने, न राजनि ॥ ८।३१९ ॥</p>
<blockquote>
<p><strong>धान्यं दशभ्यः कुम्भेभ्यो हरतो ऽभ्यधिकं वधः ।</strong><br>
<strong>शेषे ऽप्य् एकादशगुणं दाप्यस् तस्य च तद्धनम् ॥ ८।३२० ॥</strong></p>
</blockquote>
<p><strong>कुम्भ</strong>शब्दः परिमाणविशेषे वर्तते न घटमात्रे । क्वचिद् विंशतिप्रस्थान् क्वचिद् द्वाविंशतिर् इति देशभेदाद् व्यवस्था । <strong>दशभ्यो ऽधिकं हरतो</strong> वधविधिर् उक्तार्थो ऽनुबन्धादिना नियम्यते । <strong>शेषेषु</strong> दशसु प्राकृत एकादशगुणो दण्डः । तत् <strong>तस्य</strong>[^५९] <strong>च तद् धनम्</strong> इति सर्वत्र स्तेये योज्यम् । <strong>धान्यं</strong> व्रीहियवादिसप्तदशानीति स्मर्यते ॥ ८।३२० ॥</p>
<blockquote>
<p><strong>तथा धरिममेयानां शताद् अभ्यधिके वधः ।</strong><br>
<strong>सुवर्णरजतादीनाम् उत्तमानाम् च वाससाम् ॥ ८।३२१ ॥</strong></p>
</blockquote>
<p>धरणं धरिमा, तुला, तेन मीयन्ते परिछिद्यन्ते तानि <strong>धर्ममेयानि</strong> । घृतादीनां द्रवाणां प्रस्थादिमेयतास्तीति, कठिनानां परिमेयता भवतीति, तद् अर्थम् आह <strong>सुवर्णरजतादीनाम्</strong> । <strong>आदि</strong>ग्रहणाद् एव रजते लब्धे पुनर् उपादानात् तुल्यग्रहणार्थात् प्रवालादीनि गृह्यन्ते, न तु ताम्रलोहादीनि । तेषां शताद् ऊर्ध्वं हरणे वधः ।</p>
<ul>
<li>
<p>span style=&ldquo;text-decoration-underline;&quot;&gt;किं पुनर्</span> एतच् छतं पलानाम् उत कर्षाणाम् एव कार्षापणानां वा ।</p>
</li>
<li>
<p>span style=&ldquo;text-decoration-underline;&quot;&gt;केचिद्</span> आहुः पलानाम् इति ।</p>
</li>
</ul>
<p>न त्व् अत्र विशेषे[^६०] हेतुर्[^६१] अस्ति । तस्माद् यस्मिन् देशे धर्ममानकाले यया[^६२] संख्यया व्यवहारः, शतम्[^६३] इदं सुवर्णस्य, क्वचित् तोलके क्वचित् पलेषु, यथादेशं व्यवस्था ।</p>
<p><strong>उत्तमानां च वाससां</strong> कौशेयपट्टादीनाम् इति ।[^६४] <strong>शताद् अभ्यधिके वधः</strong>[^६५] इत्य् अनुषङ्गः । अत्रापि शाटकयुगम्[^६६] एकम् इति संख्यायते । पुष्पपटाद्युपबर्हणं त्व् एकम् एवेति ।</p>
<ul>
<li>span style=&ldquo;text-decoration-underline;&quot;&gt;ननु</span> च सुवर्णरजतादीनाम् इत्य् एव सिद्धे परिमेयग्रहणम् अनर्थकम् ।</li>
</ul>
<blockquote>
<p>span style=&ldquo;text-decoration-underline;&quot;&gt;नानर्थक,</span> कर्पूरागुरुकस्तूरिकादीनां महार्घाणां ग्रहणार्थम् । <strong>आदि</strong>ग्रहणाद् धि तैजसानि गृह्यन्ते, निष्कादिपरिमाणव्यपदेश्यानि वा । न हि कर्पूरादीनां कर्षादिव्यपदेशो ऽस्ति । यद्य् अपि सुवर्णवद् रजते ऽपि शतसंख्या तथापि प्रायश्चित्तभेदवद् दण्डभेदो ऽपि युक्तो विषमसमीकरणस्यान्याय्यत्वात्[^६७] । अतो यावत् सुवर्णगतस्य मूल्यं तावति रूप्ये[^६८] गृहीते वधः । कर्पूरादीनां तु पलानाम् एव शतसंख्या ॥ ८।३२१ ॥<br>
<strong>पञ्चाशतस् त्व् अभ्यधिके हस्तच्छेदनम् इष्यते ।</strong><br>
<strong>शेषे त्व् एकादशगुणं मूल्याद् दण्डं प्रकल्पयेत् ॥ ८।३२२ ॥</strong></p>
</blockquote>
<p>सुबोधो ऽयम् । <strong>मूल्याद्</strong> इति- नापहृतम् एव द्रव्यं देय, क्वचित् तज्जातीयं नैव प्राप्यते । अतो रूपकैर् धान्यादिना वा विनिमेयम्[^६९] ॥ ८।३२२ ॥</p>
<blockquote>
<p><strong>पुरुषाणां कुलीनानां नारीणां च विशेषतः ।</strong><br>
<strong>मुख्यानां चैव रत्नानां हरणे वधम् अर्हति ॥ ८।३२३ ॥</strong></p>
</blockquote>
<p>सत्कुले जाता विद्यादिगुणयोगिनः <strong>कुलीनाः । नारीणां च विशेषतो</strong> गुणरूपसौभाग्यसंपन्नानाम्[^७०] इत्य् अर्थः । <strong>च</strong>शब्दात् कुलीनानां इत्य् एव । परस्परापेक्षाणि नारीणां विशेषणानि । <strong>मुख्यानि</strong> उत्तमानि <strong>रत्नानि</strong> वज्रवैडूर्यमरकतप्रभृतीनि । अत्रापि सुवर्णशततुल्यानीत्य् अपेक्ष्यम् । अन्यथोत्तमत्वम् आपेक्षिकम् इति दण्डो न व्यवतिष्ठेत । <strong>वधम् अर्हति</strong> । अनुबन्धाद्यपेक्षया सर्वत्रार्हत्यर्थो[^७१] योजनीयः । अकुलीनानाम् अवशिष्टानाम् अमुख्यानां च &ldquo;शेषे[^७२] त्व् एकादशगुणम्&rdquo; (म्ध् ८।३२२) इत्य्[^७३] एव ॥ ८।३२३ ॥</p>
<blockquote>
<p><strong>महापशूनां हरणे शस्त्राणाम् औषधस्य च ।</strong><br>
<strong>कालम् आसाद्य कार्यं च दण्डं राजा प्रकल्पयेत् ॥ ८।३२४ ॥</strong></p>
</blockquote>
<p><strong>महापशवो</strong> हस्त्यश्वादयः । तेषाम् <strong>हरणे</strong> कालकार्यापेक्षा दण्डप्रकॢप्तिः ।</p>
<ul>
<li>span style=&ldquo;text-decoration-underline;&quot;&gt;ननु</span> च सर्वत्रैव कालाद्यपेक्षोक्ता । तथा च &ldquo;कालदेशवयःशक्तीश् चिन्तयेद् दण्डकर्माणि&rdquo; (य्ध् २।२७९) इति ।</li>
</ul>
<blockquote>
<p>span style=&ldquo;text-decoration-underline;&quot;&gt;सत्यम्</span> । विज्ञाते दण्डस्वरूपे न्यूनाधिकभावो ऽनुबन्धाद्यपेक्षः । यथा वधविधौ ताडनमारणादिकल्पनापेक्ष्या । इहात्यन्तविलक्षणो दण्डः । तथा हि विंशतिपणो ऽपि खड्गः शत्रोर् उद्यतशस्त्रस्य संनिधौ यदि ह्रियते तेन कार्यातिशयेन तेन च कालेन मारणं दण्डः । अन्यदा द्विगुण एकादशगुणो वा । तथौषधम् अलभयत्वेन महाप्रयोजनं तदुपयोगवेलायां ह्रियते, लोल्यमानम् अपि क्वाथाद्यपेक्षं कालातिक्रमणेन महदातुरस्य दुःखं जनयतीति, तत्र महान् दण्डः । अन्यदा तु स्वल्प इति । न यत्रान्तराम् अन्तरेणेदृशं वैषम्यं लभ्यते । अन्यथा स एवैकः श्लोको दण्डविधौ पठितव्यः स्यात् । तस्माद् वक्तव्यम् इदम् । विग्रहकाले ऽश्वादीनां राज्यापेक्षो दण्डः । शस्त्राणां राजोपयोगिनां कदाचित् क्षमा कदाचिन् महान् दण्डः । गोमहीष्यादीनां तु प्रजासंबन्धिनां न राज्ञा क्षन्तव्य । कार्यं च यद् अश्वादिभिः कर्तव्यं तद् अप्य् अपेक्ष्यम्[^७४] । विग्रहो ऽ पि यदि पर्वतादौ भवति यत्र नातीवाश्वैः प्रयोजनं भवत्य् एव दण्डह्रासः[^७५] ।<br>
<strong>कालम् आसाद्य</strong> ज्ञात्वा निरूप्य <strong>दण्डं</strong> <strong>कल्पयेत्</strong> । स एवात्र प्रभवति,[^७६] न[^७७] शास्त्रम् ॥ ८।३२४ ॥<br>
<strong>गोषु ब्राह्मणसंस्थासु खरिकायाश्</strong>[^७८]** च भेदने ।**<br>
**पशूनां हरणे चैव सद्यः कार्यो ऽर्धपादिकः ॥ ८।३२५ ॥**</p>
</blockquote>
<p><strong>ब्राह्मणसंस्था</strong> ब्राह्मणाश्रिता ब्राह्मणस्वामिकाः । तासां <strong>हरणे</strong> । षष्ठ्यर्थे सप्तमी । <strong>पशूनां</strong> चाजैडकादीनाम् । बहुवचनं सर्वत्राविवक्षितम्[^७९] । <strong>सद्यस्</strong> तत्क्षणाद् अविचार्य । पादस्यार्धम् अर्धपादम्, तद् अस्यास्तीत्य् <strong>अर्धपादिकः</strong> । तच् च संभवति यदि पादार्धं[^८०] तेन छिद्यते । तेनार्धपादछेदनं कर्तव्यम् इति वाक्यार्थः । <strong>खरिका</strong>[^८१] यया गोरथक्षेत्रादौ[^८२] वाह्यते बलीवर्दः । <strong>भेदने</strong> वाह्यमानायाः प्रतोदेन पीडोत्पादने ।</p>
<ul>
<li>
<p>&ldquo;भेदनं&rdquo; वाहानाम् उपलक्षणार्थं व्याचक्षते <span style="text-decoration-underline;">पूर्वे</span> । अवश्यं[^८३] वाहयन् दुःखयति । प्रतोदेन वाहने एवायं दण्ड इत्य् <span style="text-decoration-underline;">अन्ये</span> पठन्ति[^८४] ।</p>
</li>
<li>
<p>span style=&ldquo;text-decoration-underline;&quot;&gt;अन्ये</span> तु पादस्य पश्चाद् भागं चतुर्थं खरिकाम् आहुः । खरिकेति या प्रसिद्धा पलायनशीला यां पालो ऽन्य् वा भिन्दन्न् अर्धपादिकः कार्यः[^८५] ।</p>
</li>
<li>
<p>span style=&ldquo;text-decoration-underline;&quot;&gt;अन्ये</span> त्व् अधिकरणसप्तमीं मत्वा गोसंस्थदध्यादीन्य् अध्याहरन्ति ।</p>
</li>
</ul>
<blockquote>
<p>span style=&ldquo;text-decoration-underline;&quot;&gt;तद् अयुक्तम्</span> । श्रुतपदसंबन्धसंभवे कृतो ऽध्याहारः ॥ ८।३२५ ॥<br>
<strong>सूत्रकार्पासकिण्वानां गोमयस्य गुडस्य च ।</strong><br>
<strong>दध्नः क्षीरस्य तक्रस्य पानीयस्य तृणस्य च ॥ ८।३२६ ॥</strong></p>
</blockquote>
<p><strong>वेणुवैदलभाण्डानां लवणानां तथैव च ।</strong></p>
<p><strong>मृण्मयानां च हरणे मृदो भस्मन एव च ॥ ८।३२७ ॥</strong></p>
<p><strong>मत्स्यानां पक्षिणां चैव तैलस्य च घृतस्य च ।</strong></p>
<p><strong>मांसस्य मधुनश् चैव यच् चान्यत् पशुसंभवम् ॥ ८।३२८ ॥</strong></p>
<p><strong>अन्येषां चैवमादीनाम् अद्यानाम् ओदनस्य च ।</strong></p>
<p><strong>पक्वान्नानां च सर्वेषां तन्मूल्याद् द्विगुणो दमः ॥ ८।३२९ ॥</strong></p>
<p><strong>सूत्रम्</strong> ऊर्णासणादि । <strong>लवणानि</strong> सैन्धवबिडलवणादीनि । <strong>यच् चान्यत् पशुसंभवम्</strong> आमिषादि[^८६] । <strong>अन्येषाम्</strong> अपूपमोदकादीनाम् । <strong>आदि</strong>शब्दः प्रकारे । प्रकारः सादृश्यं तुल्यता सदृशकार्यकरणोपयोगादिरूपा । तथा च सर्पिर्मण्डेक्षुखण्डशर्कराकिलाटकूर्चिकाद्या अपूपा गृह्यन्ते । <strong>पशुसंभवं</strong> राङ्कवाजिनाद्य् अपीच्छन्ति <span style="text-decoration-underline;">केचित्</span> । <strong>आदि</strong>ग्रहणात् प्रकृतिर् विकृतिर् अपि ।[^८७] यच् चोभयोपादानं दध्नः क्षीरस्य चेति तद् उदाहरणार्थम् । एवं <strong>सूत्र</strong>ग्रहणेन सूत्रमयं वासो ऽपि गृह्यते । नलिकादीनां सत्य् अपि सूत्रमयत्वे पशुसंभवत्व उत्तमत्वाद् उत्तमानां चेत्य् अस्यापवादविषयः[^८८] । प्रकृत्यन्तरे तैलशब्दः स्नेहवाची, न तिलविकार एव । तेनातसीप्रियङ्गुपञ्चाङ्गुलतैलादयो ऽपि गृह्यन्ते ॥ ८।३२६–२९ ॥</p>
<blockquote>
<p><strong>पुष्पेषु हरिते धान्ये गुल्मवल्लीनगेषु च ।</strong><br>
<strong>अन्येष्व् अपरिपूतेषु दण्डः स्यात् पञ्चकृष्णलः ॥ ८।३३० ॥</strong></p>
</blockquote>
<p>नवमालिकादीनि <strong>पुष्पाणि</strong> । <strong>हरितं</strong>[^८९] <strong>धान्यं</strong> क्षेत्रस्थम् अपक्वम् । <strong>नगा</strong> वृक्षाः । <strong>अन्येष्व् अपरिपूतेषु</strong> । बहुवचनात् परिपवनस्य च धान्येष्व् एव[^९०] तुषपलालादिविमोक्षरूपयस्य[^९१] संभवाद् उत्तरश्लोके धान्यग्रहणम् एवाकृष्यते । <strong>गुल्मादीनां</strong> हि सत्य् अपि पलाशे[^९२] व्यमिश्रत्वे पुष्पाणां च, न[^९३] परिपूतव्यवहारः । स्पतमी हरणापेक्षा ।</p>
<p>तत् तु[^९४] पूर्वस्माद् अनुवर्तते । अत्र <strong>पञ्चकृष्णलो दण्डः</strong> । कृष्णला नानाद्रव्यजाः[^९५] । अल्पत्वमहत्त्वप्रयोजनापेक्षाः । सुवर्णस्येति <span style="text-decoration-underline;">पूर्वे</span> ॥ ८।३३० ॥</p>
<blockquote>
<p><strong>परिपूतेषु धान्येषु शाकमूलफलेषु च ।</strong><br>
<strong>निरन्वये शतं दण्डः सान्वये ऽर्धशतं दमः ॥ ८।३३१ ॥</strong></p>
</blockquote>
<p><strong>मूलम्</strong> इक्षुद्राक्षादि । <strong>निरन्वये</strong> द्रव्यहरणे । अन्वयो ऽनुनयः, स्वामिनः प्रीत्यादिप्रयोगः- &ldquo;यत् त्वदीयं तन् मदीयम् एवेत्य् अनया बुद्ध्याहं प्रवृत्तः, न चेद् एवं तद् गृहाण&rdquo; इत्येवमादिवचनं तद् यत्र न क्रियते तन् <strong>निरन्वयम्</strong> । साहसप्रकारत्वाद् अधिको दण्डः । अन्वयेन सह <strong>सान्वयः</strong> ।</p>
<blockquote>
<p>अथ वा <strong>निरन्वयो</strong>[^९६] येन सह कश्चिद् अपि संबन्धो नास्त्य् एकग्रामवासादिः । ततः शतं दण्ड्यः । अथ वा अनारक्षम् <strong>निरन्वयम्</strong> । सति तु रक्षके[^९७] उभयापराधाद् अल्पो दण्डः । खलस्थेषु धान्येष्व् अयं दण्डः । तत्र हि परिपूयन्ते । गृहस्थेषु त्व् एकादशगुणः प्राग् उक्तः (च्ड़्। म्ध् ८।३२०) ॥ ८।३३१ ॥<br>
<strong>स्यात् साहसं त्व् अन्वयवत् प्रसभं कर्म यत् कृतम् ।</strong><br>
<strong>निरन्वयं भवेत् स्तेयं हृत्वापव्ययते च यत् ॥ ८।३३२ ॥</strong></p>
</blockquote>
<p>परद्रव्यापहरणं <strong>स्तेयम्</strong> उच्यते । धात्वर्थप्रसिद्ध्या चास्यैव कर्ता स्तेनः ।[^९८] इह तु विशेषेणायं व्यवहार इष्यते तदर्थो ऽयं श्लोकः । न परद्रव्यादानमात्रं स्तेयम्, ऋणादाननिक्षेपादिष्व् अपि स्तेयदण्डप्रसङ्गात् । संज्ञाभेदो दण्डभेदार्थः ।[^९९]</p>
<blockquote>
<p><strong>कर्म यत् कृतं</strong> परपीडाकरं वस्त्रोत्पाटनाग्निदाहद्रव्यापहर्णादि[^१००] । अग्निदाहे यद्य् अपि द्रव्यापहरणं नास्ति तथापि चौर्यम् एव रहसि करणाद् अपह्नवाच् च मन्यन्ते । चौर्ये हि द्रव्यविशेषाश्रयो दण्डः । सो ऽत्र न स्यात् । एवमर्थम् एव स्तेयप्रकरणोत्कर्षणम्[^१०१] ।[^१०२] <strong>प्रसभं कर्म</strong> इति कर्मग्रहणाद् द्रव्यापहाराद् अन्यद् अप्य् एवंकृतम् अयुक्तं साहसम् एव । कस् तर्ह्य् अग्निदाहादाव् अप्रसभं कृते दण्डः । कण्टकशुद्धौ वक्ष्यामः । अत एव संधिछेदे[^१०३] ऽसत्य् अपि द्रव्यापहरणे कण्टकशुद्धौ दण्डम् आमनन्ति । अन्यथा स्तेय एवावक्ष्यत्[^१०४] ॥ ८।३३२ ॥<br>
<strong>यस् त्व् एतान्य् उपकॢप्तानि द्रव्याणि स्तेनयेन् नरः ।</strong><br>
<strong>तं शतं दण्डयेद् राजा यश् चाग्निं चोरयेद् गृहात् ॥ ८।३३३ ॥</strong></p>
</blockquote>
<p><strong>एतानि</strong> सूत्रादीनि, <strong>उपकॢप्तानि</strong> प्रत्यासन्नदानोपभोगादिकार्यकालानि, अथ वा संस्कृतानि कृतसामर्थ्याधानानि । यथा तद् एव सूत्रं तन्तुवायहस्ते वायनार्थं दत्तं किंचिद् द्विगुणीक्रियते किंचित् परिवर्त्यते, एवं दधि मन्थनमरिचशर्करादिसंस्कृतम्, क्षीरं घृतम् इत्यादिसंस्कारः । तत्र <strong>शतं</strong> दण्डः । &ldquo;आद्यम्&rdquo; इति पाठे प्रथमसाहसः । <strong>अग्निगृहात्</strong> परिगृहीतं शालाग्निहोत्रेत्याद्यर्थम्,[^१०५] हेमन्ते वा सीतार्दितानां दरिद्राणाम् अप्रणीतम् अप्य् अग्नेर् उपकल्पनं पाककाले[^१०६] शीतादिनिवृत्त्यर्थं वा तापनकाले[^१०७] । अविशेषेणायम् अग्नेर् दण्डः स्वल्पस्य बहोर् उपकॢप्तस्यानुपकॢप्तस्य च ।</p>
<blockquote>
<p>सत्य् अपि सूत्रादिदण्डे (म्ध् ८।३२६) आदिग्रहणे (म्ध् ८।३२९) नाग्नेस् तन्मूल्यादि संभवति,[^१०८] क्रयविक्रयव्यवहाराप्रसिद्धेः । यावता वेन्धनेनाग्निर् उपहृतपरिमाण[^१०९] उत्पद्यते यावतीभिर् दक्षिणाभिस् तन्मूल्याद् द्विगुणो दण्डः संभवति, शक्यते च[^११०] व्यपदेष्टुम्, तुष्ट्युत्पत्तिश् च स्वामिनः स्थितैव । अतस् त्रेताग्निहरणे यावत् पुनर् आधाने गच्छति प्रायश्चित्तेष्टौ च तावद् अग्निमते दातव्यः[^१११] । अतो ऽयम् अग्नेर् दण्डः शालाप्रणीताग्निविषय एव स्वल्पत्वात् । त्रेतायां तु तन्मूल्याद् द्विगुण इति । तथा च सुलभेष्व् अधिकारनिवृत्तिम् अकुर्वत्सु यागाङ्गद्रव्येष्व् अपह्रियमाणेषु[^११२] &ldquo;कुशकरकाग्निहोत्रद्रव्यान्य्[^११३] अपहरतो ऽङ्गच्छेदः स्यात्&rdquo; इति शङ्खः । अग्निषु तु हृतेष्व् अधिकार एव निवर्तते । तत्र कथं महान् दण्डो न स्यात् ॥ ८।३३३ ॥<br>
<strong>येन येन यथाङ्गेन स्तेनो नृषु विचेष्टते ।</strong><br>
<strong>तत् तद् एव हरेत् तस्य प्रत्यादेशाय पार्थिवः ॥ ८।३३४ ॥</strong></p>
</blockquote>
<p>भूयोभूयः प्रवृत्तस्यायं दण्डः । यो धनेन दण्डितो ऽपि न मार्गे ऽवतिष्ठते तस्य त्रिचतुर्दण्डितस्यानवतिष्ठमानस्य द्रव्यजातिपरिमाणानपेक्षः संधिच्छेदाद्यनपेक्षचौर्यक्रियामात्राश्रितो[^११४] ऽङ्गच्छेदः । यस्य यस्याङ्गस्य बलम् आश्रित्यावतिष्ठते स्तेनश् चौर्ये प्रवर्तते <strong>तत् तद् अस्य हरेच्</strong> छिन्द्यात् । यस्य कश्चित् पादवलम् आश्रित्यावष्टभ्य पलायते &ldquo;न माम् अनुगन्तुं कश्चिद् अपि शक्नोति&rdquo; इति तस्य पादच्छेदः ।[^११५] अन्यः &ldquo;संधिभेदज्ञो ऽहम्&rdquo; तस्य हस्तच्छेदः । <strong>प्रत्यादेशाय</strong> प्रतिरूपफलदर्शनाय । स्वावष्टम्भेन साभिमानं सक्रोधं सावज्ञं न्यक्करणं वा <strong>प्रत्यादेशः</strong> । &ldquo;य एवं करोति तस्य तस्याहम् एवं कर्ता&rdquo; इति व्याख्यापनं प्रत्यादेशः ॥ ८।३३४ ॥</p>
<blockquote>
<p><strong>पिताचार्यः सुहृन् माता भार्या पुत्रः पुरोहितः ।</strong><br>
<strong>नादण्ड्यो नाम राज्ञो ऽस्ति यः स्वधर्मे न तिष्ठति ॥ ८।३३५ ॥</strong></p>
</blockquote>
<p>&ldquo;भार्या पुत्रः स्वका तनुः&rdquo; (म्ध् ४।१८४) आत्मीयं शरीरम् । कः पुनर् आत्मनो दण्डः । प्रायश्चित्ततपोधनदानादिविवक्षितम्[^११६] । विचलितो धर्मात् स्वकात् । यो यः स्वधर्मान् नानुतिष्ठति[^११७] स सर्वो दण्ड्यः[^११८] ॥ ८।३३५ ॥</p>
<blockquote>
<p><strong>कार्षापणं भवेद् दण्ड्यो यत्रान्यः प्राकृतो जनः ।</strong><br>
<strong>तत्र राजा भवेद् दण्ड्यः सहस्रम् इति धारणा ॥ ८।३३६ ॥</strong></p>
</blockquote>
<p><strong>प्राकृतो जनः</strong> सामान्यपुरुषो यो नातिगुणसंयुक्तः । तस्य <strong>यत्र</strong> यस्मिन्न् अपराधे यावान् दण्डस् तत्सहस्रगुणो राज्ञः, कार्षापणग्रहणस्य दण्डपरिमाणोपलक्षणार्थत्वात्,[^११९] दृष्टार्थत्वाद्[^१२०] दण्डस्य । तस्य[^१२१] चात्मानम् अनियम्य परो नियन्तुं न शक्यत इति युक्तं प्रत्यपराधे राज्ञो दण्डार्हत्वम् । महाधनत्वाद् अल्पं दण्डं न विगणयेत् । राजाधिकृतानां मन्त्रिपुरोहितादीनाम् अनयैव कल्पनया न्यूनाधिकभावः । धनदण्डश् च ब्राह्मणेभ्यो ऽप्सु प्रवेशनेन वरुणाय वा । यतो वक्ष्यति &ldquo;राज्ञां दण्डधरो हि सः&rdquo; (म्ध् ९।२४५) ॥ ८।३३६ ॥</p>
<blockquote>
<p><strong>अष्टापाद्यं तु शूद्रस्य स्तेये भवति किल्बिषम् ।</strong><br>
<strong>षोडशैव तु वैश्यस्य द्वात्रिंशत् क्षत्रियस्य च ॥ ८।३३७ ॥</strong></p>
</blockquote>
<blockquote>
<p><strong>ब्राह्मणस्य चतुःषष्टिः पूर्णं वापि शतं भवेत् ।</strong><br>
<strong>द्विगुणा वा चतुःषष्टिस् तद्दोषगुणविद् धि सः ॥ ८।३३८ ॥</strong></p>
</blockquote>
<p><strong>तद्दोषगुणविद् धि स</strong> इति हेत्वभिधानाद् विदुषां दण्डो ऽयम् । यत्र खलजन एकं कार्षापणं दाप्यते तत्र विद्वान्[^१२२] शूद्रो ऽष्टगुणाम् । <strong>अष्टभिः आपाद्यते</strong> संबध्यते यत् <strong>किल्बिषं</strong> पापं तद् एवम् उच्यते । अष्टभिर् वापाद्यत आहन्यते गुण्यत इति यावत्, उभयथाप्य् अष्टगुणस्य वाचको <strong>ऽष्टापद्य</strong>शब्दः । एवं तद् एव द्विगुणं वैश्यस्य । स हि साक्षाद् अध्ययनज्ञानयोर् अधिकृतः । शूद्रस् तु कथंचिद् ब्राह्मणापाश्रिततत्संगत्या कियद् अपि ज्ञास्यति । क्षत्रियस् तु रक्षाधिकारदोषेण समाने विद्वत्त्वे ततो ऽपि द्विगुणं दण्ड्यते । ब्राह्मणे तु दण्डविधौ न तृप्यति । चतुःषष्टिः शतम्[^१२३] अष्टविंशं वा शतम्[^१२४] इति । तस्य हि प्रवचनम् उपदेष्टृत्वं वा, अधिकं च रक्षा[^१२५] ततो भवेत् । प्राकृतजनस्य तिर्यक्प्रख्यस्य को ऽपराधः[^१२६] । अविद्वांसो गुणदोषानभिज्ञा अकार्ये प्रवर्तन्ते । विद्वान् अपि तथैव चेद् वर्तेत हन्त हतं[^१२७] जगत्, तृतीयस्य शिक्षितुर् अभावात् । तद् उक्तं &ldquo;द्वौ लोके[^१२८] धृतव्रतौ[^१२९] राजा ब्राह्मणश् च बहुश्रुतः&rdquo; (ग्ध् ८।१) इति । राज्ञः पूर्वेण दण्डाधिक्यम् अनेन ब्राह्मणस्य । आधिक्यमात्राविधिश् चायं न यथाश्रुतसंख्याविधिः, ब्राह्मणदण्डे ऽनवस्थाश्रवणाद् अयं वायं वेति[^१३०] । न च विकल्पो युक्तो व्यवस्थाहेतुत्वाभावात् । तुल्यबलस्यैव विकल्पस्य परविषयाश्रयानुपपत्तेः[^१३१] । को हि राजा द्विजगुणम् उत्सृज्य चतुःषष्टिं ग्रहीष्यति । यदि परमदृष्टार्थे दण्डे[^१३२] विकल्पः, उपपद्येत । न चादृष्टार्थो ऽयम् इत्य् उक्तम् । तथा च गौतमः &ldquo;विदुषो ऽतिक्रमे[^१३३] दण्डभूयस्त्वम्&rdquo; इत्य् आह । तस्माद् अनवस्था विधित्वं व्याहरन्ति । न च गुणापेक्षो विकल्पो युक्तो नष्टादिश्लोकेनैव (म्ध् ८।२३२) विद्धत्वात् । अर्थवत्त्वाच्[^१३४] चात्र विध्यगतिः । स चाधिक्यविधौ लब्धालंबन इति न यथाश्रुतपरिकल्पने विकल्पने समर्थः ॥ ८।३३७–३८ ॥</p>
<blockquote>
<p><strong>वानस्पत्यं मूलफलं दार्वग्न्यर्थं तथैव च ।</strong><br>
<strong>तृणं च गोभ्यो ग्रासार्थम् अस्तेयं मनुर् अब्रवीत् ॥ ८।३३९ ॥</strong></p>
</blockquote>
<p>वनस्पतय[^१३५] एव <strong>वानस्पत्यं</strong> वृक्षाः । स्वार्थे प्रत्ययः । <strong>ग्रासार्थं</strong> गृह्यमाणम् <strong>अस्तेयं</strong> वंशाङ्कुरादि । <strong>मूलफलं</strong> वनस्पतीनाम् अन्यद् बिससस्यादि । सूत्रादिगणे (म्ध् ८।३२६) अग्रासार्थं मूलफलाहरणे दण्ड उक्तः । <strong>अस्तेय</strong>वचनं <strong>ग्रासार्थम्,</strong> मात्रार्थम्[^१३६] अक्षीणवृत्तेर् अपि कथंचिज् जातलौल्यस्य स्मृत्यन्तरदर्शनात् स्वापरिवृत्तेश्[^१३७] च दण्डः । तथा च <strong>गौतमः-</strong> &ldquo;पुष्पाणि स्ववद् आददीत फलानि चापरिवृत्तानाम्&rdquo; (ग्ध् १२।२८) इति । <strong>दार्वग्न्यार्थम्,</strong>[^१३८] आहिताग्नेर् असंनिहिते वनस्पताव् उद्वात्य् अग्नौ तद्धारणार्थं काष्ठम् अदोषम्, पालाशीर् वा समिधो व्यादध्यात् । अप्रचुरपलाशे च ग्रामे कथं स्याद् इति यदि गृह्येरन्[^१३९] न दोषः । <strong>तृणं च गोभ्यः</strong> । तादर्थ्ये चतुर्थी । गोग्रहणात् प्रस्तारार्थं दोष एव । ये तु ग्रासार्थपदेन गवाम् अभिसंबन्धम् इच्छन्ति तेषां गोभ्य इति नोपपद्यते । षष्ठी हि तत्र युक्ता ॥ ८।३३९ ॥</p>
<blockquote>
<p><strong>यो ऽदत्तादायिनो हस्ताल् लिप्सेत ब्राह्मणो धनम् ।</strong><br>
<strong>याजनाध्यापनेनापि यथा स्तेनस् तथैव सः ॥ ८।३४० ॥</strong></p>
</blockquote>
<p>अतिदेशो ऽयम् । <strong>यो</strong> <strong>ब्राह्मणश्</strong> चौरान् उपजीवति स चोरवद् दण्ड्यः । <strong>याजनाध्यापनेनापि</strong> । अपिः क्रियान्तरसूचकः । तेन प्रतिग्रहप्रीत्यादायादि गृह्यते[^१४०] । क्षत्रियादीनाम् अन्यथैव वार्तादिस्वकर्मणा[^१४१] चोरधनं गृह्णताम् । ब्राह्मणग्रहणं तु मया &ldquo;किल धर्मेणार्जितं याजयता&rdquo; इत्य् अभिमाननिवृत्त्यर्थम् । अदत्तम् आदत्ते गृह्णातीत्य् <strong>अदत्तादायी</strong> चोरः । <strong>लिप्सेत</strong> लब्धुम् इच्छेद् अगृहीतास्व् अपि दक्षिणासु तत्संबन्धाद् एव चौरनिग्रहः ॥ ८।३४० ॥</p>
<blockquote>
<p><strong>द्विजो ऽध्वगः क्षीणवृत्तिर् द्वाव् इक्षू द्वे च मूलके ।</strong><br>
<strong>आददानः परक्षेत्रान् न दण्डं दातुम् अर्हति ॥ ८।३४१ ॥</strong></p>
</blockquote>
<p><strong>द्विज</strong>ग्रहणं शूद्रप्रतिषेधार्थम् । <strong>अध्वगो</strong> नैकग्रामवासी । तत्रापि <strong>क्षीणवृत्तिः</strong> क्षीणपथ्योदनः । <strong>द्वाव् इक्षू</strong> दण्डौ, <strong>मूलके,</strong> प्रदर्शनार्थं चैतत् परिमितहरीतकमुद्गादिशमीधान्यानाम् । तथा च &ldquo;शमीत्रपुसयुग्यघासेषु च न प्रतिषेधः&rdquo;[^१४२] इति स्मृत्यन्तरम् । <strong>परक्षेत्रात्</strong> परकीयस्थानाद् इत्यर्थः, परिवृताद् अपि ॥ ८।३४१ ॥</p>
<blockquote>
<p><strong>संदितानां संदाता संदितानां च मोक्षकः ।</strong><br>
<strong>दासाश्वरथहर्ता च प्राप्तः स्याच् चोरकिल्बिषम् ॥ ८।३४२ ॥</strong></p>
</blockquote>
<p>पास्वादयो विमुक्तशृङ्खलादिबन्धना मुस्तादियवभूयिष्ठेषु विजनेषु वार्यन्ते । ततश् चेन् निद्रायति स्वामिनि पाले वा कश्चित् संदानवतः कुर्यात्, खलीनकबन्धादिना नूनं निनीषत्य् असाव् इति शङ्कया चौरवद् दण्ड्यः । यस् तु स्वामिगृहच्युतं यूथभ्रंशागतं वा रक्षितुम् एव वा बध्नीयान् न तस्य दोषः । एवं गवादीनाम् अपि गले दामादिसंदाने[^१४३] एष एव दमः । ये च <strong>संदिताः</strong> पादस्थशृङ्खलादिना, तेषाम् <strong>मोक्षकः</strong> । <strong>दामांश्</strong> च रहसि प्रोत्साह्य भक्तदासादीन् अपहरति &ldquo;अहं ते बहु ददामि किम् एतं भजसे&rdquo; इति । कुलीनानां हरणे वध उक्तः &ldquo;पुरुषाणाम्&rdquo; (म्ध् ८।३२३) इत्य् अत्र । अनेन दासानाम् उच्यते[^१४४] । यथा[^१४५] तत्रैव कुलीनम् उक्तम् एवम् अत्रापि[^१४६] प्रोत्साह्य नयनं ग्रहणं[^१४७] न कर्तव्यम् । तत्र प्रबलादिना[^१४८] चौर्येण वेति । <strong>अश्वरथहर्तेति</strong> । अश्वानां रथानां च । &ldquo;महापशूनाम्&rdquo; (म्ध् ८।३२४) इत्य् अत्र राजसंबन्धिनो ऽश्वाः, इमे तु जनपदानाम् । तत्र[^१४९] राजेच्छया दण्डः, इह तु नियतो वधः । यद्य् अपि बहवश् चोरदण्डास् तथापि स्मृत्यन्तरे ।</p>
<ul>
<li>
<p>बन्दिग्राहांस् तथा वाजिकुञ्जराणां च हारिणः ।</p>
</li>
<li>
<p>प्रसह्य घातिनश् चैव शूलम् आरोपयेन् नरान् ॥ इति । (य्ध् २।२७७)</p>
</li>
</ul>
<p>इहापि सामान्यतो[^१५०] &ldquo;येन येन&rdquo; इत्य् उपक्रम्य &ldquo;तत् तद् एव हरेत्&rdquo; इति (म्ध् ८।३३४) ।</p>
<ul>
<li>span style=&ldquo;text-decoration-underline;&quot;&gt;अन्ये</span> त्व् अश्वयुक्तो रथ इति सामान्यं मन्यन्ते, प्रदर्शनाच् चाश्वगोरथादीनाम् ।</li>
</ul>
<blockquote>
<p>span style=&ldquo;text-decoration-underline;&quot;&gt;तत्र</span> केवलानाम् अश्वानां रथस्य च दण्डश् चिन्त्यः । स्मृत्यन्तरे केवलानाम् अश्वानां चौरदण्डस्योक्तत्वात्, रथयुक्तानाम् अपि सिद्धः[^१५१] । ये तु प्रोत्साह्य नयनं हरणं मन्यन्ते, तेषाम् अश्वरथशब्देन रथकारो लक्ष्यते, रथकर्तेति । तच् च[^१५२] सर्वशिल्पार्थम् । शिल्पिनां हरणे चौरदण्डः । अश्वानाम् अपि प्रोत्साहनं वडवादर्शनेन ॥ ८।३४२ ॥<br>
<strong>अनेन विधिना राजा कुर्वाणः स्तेननिग्रहम् ।</strong><br>
<strong>यशो ऽस्मिन् प्राप्नुयाल् लोके प्रेत्य चानुत्तमं सुखम् ॥ ८।३४३ ॥</strong></p>
</blockquote>
<p><strong>अनेना</strong>न्तरप्रक्रान्तेन[^१५३] मार्गेण <strong>चौरनिग्रहं कुर्वाणो यशः</strong> सकलजनसाधुवादो <strong>अस्मिंऌ लोके</strong> यावज्जीवम्, <strong>प्रेत्य</strong> मृतश् च्<strong>आनुत्तमं</strong>[^१५४] स्वर्गाख्यं <strong>सुखम्</strong> अश्नुत इति । प्रकरणोपसंहारो ऽयम् ॥ ८।३४३ ॥</p>
<blockquote>
<p><strong>ऐन्द्रं स्थानम् अभिप्रेप्सुर् यशश् चाक्षयम् अव्ययम् ।</strong><br>
<strong>नोपेक्षेत क्षणम् अपि राजा साहसिकं नरम् ॥ ८।३४४ ॥</strong></p>
</blockquote>
<p>सहो बलम्, तेन वर्तते <strong>साहसिकः</strong> । दृष्टादृष्टदोषान् अपरिगणय्य बलमात्रम् आश्रित्य स्तेयहिंसासंग्रहणादिपरपीडाकरेषु वर्तमानः प्रकाशं पुरुषः <strong>साहसिकः</strong> । तद् उक्तं &ldquo;स्यात् सहसम्&rdquo; (म्ध् ८।३३२) इति । न स्तेयादिभ्यः पदार्थान्तरं साहसम्, किं तु प्रसह्यकारणात् तान्य् एव साहसानि भवन्ति । यद्य् अप्य् अग्निदाहवस्त्रपाटनादि तद् अपि[^१५५] द्रव्यनाशात्मकत्वात् सिद्धम् एवेति,[^१५६] तस्य निग्रहात्[^१५७] <strong>नोपेक्षेत</strong> न विलंबेत क्षणम् अपि, यदा गृहीतस् तदैव निगृहीतव्यः । इन्द्रस्वामिकं <strong>स्थानं</strong> स्वर्गाख्यम् <strong>ऐन्द्रं</strong> तदाभिमुख्येन प्राप्तुम् इच्छन् । अथ वा स्वम् एव राज्यपदम् ऐन्द्रम् इवेच्छन्न्[^१५८] अविच्चालित्वसामान्यम्, निग्राह्य निग्रहेण हि प्रतापानुग्रहाभ्यां प्रजा अनुप्रवर्तन्ते । तद् उक्तम् &ldquo;समुद्रम् इव सिन्धवः&rdquo; (म्ध् ८।१७५) इति । <strong>यशो ऽक्षयम् अव्ययं</strong> च । द्वे विशेष्ये द्वे विशेषणे,[^१५९] स्थानम् अव्ययं यशो ऽक्षयम् इति । अथोभयेनापि यशो विशिष्यते, क्षयो मात्रापचयः, व्ययो निरन्वयविनाशः । उभयम् अपि तन् नास्ति । न मलिनीभवति यशो न कदाचिद् विच्छिद्यते । भूतार्थवादस्तुतिर् इयम् ॥ ८।३४४ ॥</p>
<blockquote>
<p><strong>वाग्दुष्टात् तस्कराच् चैव दण्डेनैव च हिंसतः ।</strong><br>
<strong>साहसस्य नरः कर्ता विज्ञेयः पापकृत्तमः ॥ ८।३४५ ॥</strong></p>
</blockquote>
<p>अयम् अपरार्थवादो निग्रहविधिस्तुत्यर्थः । वाचा दुष्टो <strong>वाग्दुष्टस्</strong> तस्करश् चौरः[^१६०] । <strong>दण्डेनैव</strong> दण्डपारुष्यकृत्[^१६१] । दण्डः प्रहरणोपलक्षणार्थः । त्रिभ्य एतेभ्यो ऽनन्तरातिक्रान्तेभ्यः पापकारिभ्यो ऽयम् अतिशयेन <strong>पापकृत्तमः</strong> ॥ ८।३४५ ॥</p>
<blockquote>
<p><strong>साहसे वर्तमानं तु यो मर्षयति पार्थिवः ।</strong><br>
<strong>स विनाशं व्रजत्य् आशु विद्वेषं चाधिगच्छति ॥ ८।३४६ ॥</strong></p>
</blockquote>
<p>अयम् अप्य् अर्थवादः । <strong>साहसे</strong> स्थितं पुरुषं <strong>यो मर्षयति</strong> । प्रकृत्यर्थे ऽयं णिच् । यो मृष्यति क्षमते, <strong>स विनाशं</strong> प्राप्नोति द्वेष्यतां च प्रजासु प्राप्नोति द्वेष्यैश् चाभिभूयते ॥ ८।३४६ ॥</p>
<blockquote>
<p><strong>न मित्रकारणाद् राजा विपुलाद् वा धनागमात् ।</strong><br>
<strong>समुत्सृजेत् साहसिकान् सर्वभूतभयावहान् ॥ ८।३४७ ॥</strong></p>
</blockquote>
<p>अत आह पार्श्वथस्य[^१६२] कस्यचित् स्नेहहेतोर् अमात्यादिना पार्थ्यमानो न मृष्येत् । अथ वा स एवातिबहुधनं ददातीति नोपेक्षेत[^१६३] । सर्वेषां भूतानां भयम् आवहन्ति <strong>साहसिकाः</strong> । अयम् अप्य् अर्थवादः ॥ ८।३४७ ॥</p>
<blockquote>
<p><strong>शस्त्रं द्विजातिभिर् ग्राह्यं धर्मो यत्रोपरुध्यते ।</strong><br>
<strong>द्विजातीनां च वर्णानां विप्लवे कालकारिते ॥ ८।३४८ ॥</strong></p>
</blockquote>
<p><strong>आत्मनश् च परित्राणे दक्षिणानां च सङ्गरे ।</strong></p>
<p><strong>स्त्रीविप्राभ्युपपत्तौ च घ्नन् धर्मेण न दुषति ॥ ८।३४९ ॥</strong></p>
<p>&ldquo;वैणवीं धारेय्द् यष्टिम्&rdquo; (म्ध् ४।३६) इति विधानाद् अनुमितशस्त्रग्रहणाः[^१६४] श्रोत्रियाः । स्वबलाविष्टं भवति च साहसिके बलातिशयधायी[^१६५] शस्त्रम् । अतः साहसिकत्वाशङ्कया[^१६६] शस्त्रग्रहणम् अप्राप्तं विधीयते- <strong>शस्त्रं द्विजातिभिर् ग्राह्यम्</strong> इति । एतावता वाक्यं विच्छिद्यते । अवशिष्टं तु <strong>घ्नन् धर्मेण</strong> इत्य् अनेनाभिसंबध्यत इत्य् अतो द्वे एते वाक्ये ।</p>
<ul>
<li>
<p>span style=&ldquo;text-decoration-underline;&quot;&gt;ये त्व्</span> एतेष्व् एव निमित्तेषु ग्रहणम् इच्छन्ति नान्यदेति, तेषाम् अतर्कितोपनताततायीमुखपतितस्य[^१६७] अशस्त्रस्य का गतिः । न हि ते शस्त्रग्रहणं तस्य प्रतिपालयन्ति ।</p>
</li>
<li>
<p>span style=&ldquo;text-decoration-underline;&quot;&gt;अथैवं</span> व्याख्यायते <strong>धर्मो यत्रोपरुध्यते</strong> <strong>विप्लवे कालकारिते</strong> राजनि व्यतिक्रान्ते संस्थायां प्रवृत्तायां शस्त्रं ग्राह्यम् । अन्यदा तु सौराज्ये राजैव रक्षतीति ।</p>
</li>
<li>
<p>span style=&ldquo;text-decoration-underline;&quot;&gt;न हि</span> प्रसार्य हस्तौ राजा प्रतिपुरुषम् आसितुं शक्नोति । भवन्ति केचिद् दुरात्मानो ये राजपुरुषान् अपि शूरतमाभियुक्तान् बाधन्ते, शस्त्रवतस् तु बिभ्यतीति सार्वकालिकं शस्त्रधारणं युक्तम् ।</p>
</li>
<li>
<p>span style=&ldquo;text-decoration-underline;&quot;&gt;किं पुनर्</span> ग्रहणमात्रं[^१६८] बिभीषिकाजननमात्रम् ।</p>
</li>
</ul>
<blockquote>
<p>span style=&ldquo;text-decoration-underline;&quot;&gt;नेत्य्</span> आह- <strong>घ्नन् धर्मेण न दुष्यतीति</strong> । हिंसापर्यन्तो ऽयम् उपदेशः । यत् त्व् आपस्तम्बेनोक्तम्- &ldquo;न ब्राह्मणः परीक्षार्थम् अपि शस्त्रम् आददीत&rdquo; इति, असति यथाभिहिते[^१६९] निमित्त आकर्षणस्य प्रतिषेधो न ग्रहणस्य । विकोशा हि परीक्ष्यन्ते ।<br>
<strong>धर्मस्योपरोधो</strong> यदा यज्ञादीनां विनाशः कैश्चित् क्रियते । <strong>वर्णानां विप्लवो</strong> ऽव्यवस्थानं वर्णसंकरादि । <strong>कालकारिते</strong>[^१७०] राजमरणादौ । तत्र स्वधनकुटुम्बरक्षार्थं शस्त्रं ग्राह्यम् ।</p>
</blockquote>
<ul>
<li>span style=&ldquo;text-decoration-underline;&quot;&gt;अन्ये</span> तु परार्थम् अप्य् अस्मिन्न् अवसरे । तथा च गौतमः- &ldquo;दुर्बलहिंसायां च विमोचने शक्तश् चेत्&rdquo; (ग्ध् २१।१९) इति ।</li>
</ul>
<blockquote>
<p>उक्तं यज्ञविनाशशङ्कानिवृत्त्यर्थं[^१७१] शस्त्रग्रहणम् । निमित्तान्तरम् आह- <strong>आत्मनश् च परित्राणे</strong> । परिः सर्वतोभावे । शरीरभार्याधनपुत्ररक्षार्थं <strong>घ्नन् धर्मेण न दुष्यति</strong> ।<br>
<strong>दक्षिणानां च सङ्गरो</strong> ऽविरोधः । यदि यज्ञार्थं कल्पिता दक्षिणाः कैश्चिद् अपह्रियेरंस् तदा तन्निमित्तं योद्धव्यम् ।</p>
</blockquote>
<blockquote>
<p>span style=&ldquo;text-decoration-underline;&quot;&gt;अन्ये</span> त्व् एवम् अभिसंबध्नन्ति । <strong>दक्षिणानां</strong> हेतोः <strong>संगरे</strong> यद्य् उपरोधः प्रवृत्तो[^१७२] धर्मे ऽप्रवृत्ते दक्षिणासंगर इति ।<br>
<strong>स्त्रीविप्राणाम् अभ्यवपत्तिः</strong> परिभवः[^१७३] । यत्र स्त्रियः साध्व्यो हठात् केनचिद् उपगम्यन्ते हन्यन्ते वा । एवं ब्राह्मणाः केनचिद् धन्यन्ते । तत्र घ्नन् खड्गादिना न दुष्यति । हिंसाप्रतिषेधातिक्रमो न कृतो भवतीत्य् अर्थः । असति प्रतिषेधे कामचारप्राप्तौ विध्यन्तरपर्यालोचनया गौतमवचनम् अनुध्यायमानेन &ldquo;दुर्बलहिंसायां विमोचने शक्तश् चेत्&rdquo; (ग्ध् २१।१९) इत्य् अवश्यं हनने प्रवर्तितव्यम् । अथ प्रतिहारशङ्का भवति तदा &ldquo;सर्वत एवात्मानं गोपायेत्&rdquo; (ग्ध् ९।३४) इत्य् उपेक्षा ॥ ८।३४८–४९ ॥</p>
</blockquote>
<p><em>आत्मपरित्राणार्थम् अविचारेण योद्धव्यम् । तद् अनुदर्शयति ।</em></p>
<blockquote>
<p><strong>गुरुं वा बालवृद्धौ वा ब्राह्मणं वा बहुश्रुतम् ।</strong><br>
<strong>आततायिनम् आयान्तं हन्याद् एवाचिवारयन् ॥ ८।३५० ॥</strong></p>
</blockquote>
<p><strong>आततायी</strong> उच्यते यः शरीरधनदारपुत्रनाशे सर्वप्रकारम् उद्यतः । तम् <strong>अविचारयन्</strong>[^१७४] हन्यात् । <strong>गुर्व्</strong>आदिग्रहणम् अर्थवादः । एते ऽपि हन्तव्याः, किम् उतान्य इति । एतेषां त्व् आततायित्वे ऽपि वधो नास्ति । &ldquo;आचार्यं च प्रवक्तारम्&rdquo; (म्ध् ४।१६२) इत्य् अनेनापकारिणाम् अपि वधो निषिद्धः । <strong>गुरुम् आततायिनम्</strong> इति शक्यः संबन्धः । तथा सत्य् आततायिविशेषणम् एतत् । ततो गुर्वादिव्यतिरिक्तस्याततायिनः प्रतिषेधः कुतः स्यात् । वाक्यान्तराभावात् ।</p>
<ul>
<li>
<p>span style=&ldquo;text-decoration-underline;&quot;&gt;अथ</span> &ldquo;नाततायिवधे दोषः&rdquo; (म्ध् ८।३५१) इत्य् एतद् वाक्यान्तरं सामान्येनाभ्यनुज्ञापकम् इति ।</p>
</li>
<li>
<p>span style=&ldquo;text-decoration-underline;&quot;&gt;तद् अपि न</span>, विधेर् अश्रवणात्, पूर्वशेषतया चार्थवादत्वे प्रकृतवचनत्वात् ।</p>
</li>
<li>
<p>इह भवन्तस्[^१७५] त्व् आहुः- यद्य् आततायिनम्[^१७६] इत्य् एव विधिः, अवशिष्टो ऽर्थवादः, तथापि गुर्वादीनां वधानुज्ञानम् । यतो ऽन्यद् अपकारित्वम् अन्यद् आततायित्वम् । यो ह्य् अन्यां कांचन पीडां करोति न सर्वेण शरीरादिना सो ऽपकारी, ततस् त्व् अन्य[^१७७] आततायी[^१७८] । तथा च पठ्यते ।</p>
</li>
<li>
<p>उद्यतासिर् विषाग्निभ्यां शापोद्यतकरस् तथा ।</p>
</li>
<li>
<p>आथर्वणेन हन्ता च पिशुनश् चापि राजतः ॥</p>
</li>
<li>
<p>भार्यातिक्रमकारी च रन्धान्वेषणतत्परः ।</p>
</li>
<li>
<p>एवमाद्यान् विजानीयात् सर्वान् एवाततायिनः ॥ (क्स्म् ८०२–०३)</p>
</li>
</ul>
<p>****&quot;<strong><span style="text-decoration-underline;">आयान्तम् इति</span></strong> वचनाद् आत्तशस्त्रो हन्तुम् अभिधावन् दारान् वा जिहीर्षन् हन्तव्यः । कृते तु दोषे किम् अन्यत् करिष्यतीत्य् उपेक्षा&rdquo; इति ब्रुवते ।</p>
<blockquote>
<p>span style=&ldquo;text-decoration-underline;&quot;&gt;तद् अयुक्तम्</span> । यतः &ldquo;प्रकाशम् अप्रकाशं वा&rdquo;[^१७९] (म्ध् ८।३५१) इति वक्ष्यति । समानौ ह्य् एतौ करिष्यन् कृतवांश् च[^१८०] । तस्माद् <strong>आयान्तम्</strong> इत्य् अनुवादः- कर्तुम् आगतं कृत्वा वा गतम् इति । आततायित्वाच् चासौ हन्यते । न च कृतवचन आततायित्वम् उपैति । नास्यात्मनो रक्षार्थ एव वध &ldquo;आत्मनश् च परित्राणे&rdquo; (म्ध् ८।३४९) इति अनेनोक्तम्[^१८१] ॥ ८।३५० ॥<br>
<strong>नाततायिवधे दोषो हन्तुर् भवति कश्चन ।</strong><br>
<strong>प्रकाशं वाप्रकाशं वा मन्युस् तं मन्युम् ऋच्छति ॥ ८।३५१ ॥</strong></p>
</blockquote>
<p><strong>न कश्चन</strong> इति- नाधर्मो न दण्डो न प्रायश्चित्तम् इति । <strong>प्रकाशं</strong> जनसमक्षम्, <strong>अप्रकाशं</strong> विषादिदानेन येन केनचिद् उपायेन । <strong>मन्युः</strong> क्रोधाभिमानिदेवता, असौ <strong>मन्युम् ऋच्छति</strong> । नात्र हन्तृहन्तव्यभावो ऽस्ति । पुरुषयोर् अर्थ आततायिक्रोध इतरेण हन्यत इत्य् अर्थवादो ऽयं । यथा प्रतिग्रहकामः &ldquo;को मह्यं ददातु, नाहं प्रतिग्रहीता, न त्वं दाता, ततश् च कुतः प्रतिग्रहदोषो माम&rdquo; एवम् अत्रापि । इह साहसिके दण्डो नाम्नातः । स दण्डपारुष्ये[^१८२] द्रष्टव्यः । इह त्व् अधिकतरः, यत उक्तम् &ldquo;विज्ञेयः पापकृत्तमः&rdquo; (म्ध् ८।३४५) इति[^१८३] ॥ ८।३५१ ॥</p>
<blockquote>
<p><strong>परदाराभिमर्शेषु प्रवृत्तान् नॄन् महीपतिः ।</strong><br>
<strong>उद्वेजनकरैर् दण्डैश् चिह्नयित्वा प्रवासयेत् ॥ ८।३५२ ॥</strong></p>
</blockquote>
<p>विवाहसंकृतायां स्त्रियां <strong>दार</strong>शब्दो वर्तते । आत्मनो ऽन्यः <strong>परः</strong> । <strong>अभिमर्शः</strong> संभोग आलिङ्गनाद् अरभ्य,[^१८४] आलिङ्गनं जनद्वयसमवायः,[^१८५] भोगजन्यायाः प्रीतेः प्रवृत्तिः प्रारम्भस् तन्निवृत्त्यर्थं दूतीसंप्रेषणादिना प्रोत्साहनम् । अथ च संग्रहणम् अभिमर्शनं प्रचक्षते । तेनायम् अर्थः-[^१८६] परभार्यागमने <strong>प्रवृत्तं</strong> पुरुषं ज्ञात्व्<strong>ओद्वेजनकरैस्</strong> तीक्ष्णाग्रैः शक्तिशूलादिभिर् अङ्कयित्वा नासाछेदादिभिर् <strong>विवासयेत्</strong> । सर्वत्रात्र विशेषदण्डस्योक्तत्वाद् अस्य विषयभावो न सामान्यदण्डो ऽयम् । किं तर्हि, पुनः पुनः प्रवृत्तौ । इदं तु युक्तम् । अलभमानस्य[^१८७] विषयान्तरं प्रवासस्य धनदण्डस्य च कार्यभेदात् समुच्चयः । तथा दर्शयिष्यामः ॥ ८।३५२ ॥</p>
<blockquote>
<p><strong>तत्समुत्थो हि लोकस्य जायते वर्णसंकरः ।</strong><br>
<strong>येन मूलहरो ऽधर्मः सर्वनाशाय कल्पते ॥ ८।३५३ ॥</strong></p>
</blockquote>
<p><strong>समुत्थानम्</strong> उत्पत्तिः । ततः परदारागमनात् <strong>संकरो</strong> ऽवान्तरवर्णरूपो <strong>जायते</strong> । येन जातेन्<strong>आधर्मो</strong> मूलस्य लोकस्य दिवः पतिता वृष्टिस् तां हरत् <strong>अधर्मः</strong> । धर्मे हि सति &ldquo;आदित्याज् जायते वृष्टिः&rdquo; (म्ध् ३।६६) । न च संकरे सत्य् अपि कारीरीयागो नापि पात्रे दानम् अतो दानयागहोमानां सस्योत्पत्तिहेतुभूतानाम् अभावात् सर्वजगन्नाशसमर्थो भवति । तस्मात् पारदारिकान्, &ldquo;अधर्ममूलवर्णसंकरः[^१८८] स्यात्&rdquo; इति सस्यादिनिष्पत्तिमूलां वा वृष्टिं रक्षन्, प्रवासयेत् ॥ ८।३५३ ॥</p>
<blockquote>
<p><strong>परस्य पत्न्या पुरुषः संभाषां योजयन् रहः ।</strong><br>
<strong>पूर्वम् आक्षारितो दोषैः प्राप्नुयात् पूर्वसाहसम् ॥ ८।३५४ ॥</strong></p>
</blockquote>
<p><strong>संभाषः</strong> संभाषणम्, तम् आलापं <strong>योजयन्</strong> कुर्वन्[^१८९] संग्रहणादिदोषैः तत्स्त्रीप्रार्थनादिभिः[^१९०] पूर्वम् <strong>आक्षारितो</strong> ऽभिशस्तः, &ldquo;अयम् एनाम् उपजपति&rdquo; इत्य् अमुत्र दृष्टदोषः शङ्क्यमानदोषो वा चपलः, रहः उद्वातादौ निषिद्धसंभाषण इति <span style="text-decoration-underline;">केचित्</span> [^१९१]। कारणाद् अप्य् अन्यपत्न्या संभाषणं कुर्वन् <strong>प्रथमसाहसं</strong> दण्डं <strong>प्राप्नुयाद्</strong> दापयितव्य इत्य् अर्थः ॥ ८।३५४ ॥</p>
<blockquote>
<p><strong>यस् त्व् अनाक्षारितः पूर्वम् अभिभाषेत कारणात् ।</strong><br>
<strong>न दोषं प्राप्नुयात् किंचिन् न हि तस्य व्यतिक्रमः ॥ ८।३५५ ॥</strong></p>
</blockquote>
<p>पूर्वस्य प्रत्युदाहरणम् एतत् । <strong>अनाक्षारितो</strong> ऽप्य् अकारणात् संभाषयन् मिश्रयन् पूर्वदण्डभाक् ॥ ८।३५५ ॥</p>
<blockquote>
<p><strong>परस्त्रियं यो ऽभिवदेत् तीर्थे ऽरण्ये वने ऽपि वा ।</strong><br>
<strong>नदीनां वापि संभेदे स संग्रहणम् आप्नुयात् ॥ ८।३५६ ॥</strong></p>
</blockquote>
<p>&ldquo;परस्य पत्न्या&rdquo; (म्ध् ८।३५४) इति प्रकृते पुनः <strong>परस्त्री</strong>ग्रहणं मातृभगिनीगुरुपत्न्यादीनाम् अप्रतिषेधार्थम् । न हि ताः सत्य् अपि परसंबन्धित्वे परस्त्रीव्यपदेश्याः ।</p>
<blockquote>
<p><strong>तीर्थम्</strong> उच्यते येन मार्गेण नदीतडागादिभ्यो जलम् आनेतुम् अवतरन्ति । स हि विजनप्रायो भवति । नानुदकार्थेन तत्र संनिधीयते । सङ्केतस्थानं तादृशम् अत्र कल्पितायाम् अवश्यम् एव गन्तव्यम् अहम् अपि संनिधीयमानो नाशङ्क्यो भविष्यामीति उदकार्थी दिवा शौचाचारं वा करिष्यन् प्रतिपालयन्न् इति[^१९२] जना मंस्यन्ते । प्रदेशान्तरे तु किम् अत्रायं प्रतिपालयन्तीति शङ्का स्यात् । अतस् तीर्थे प्रतिषेधः । <strong>अरण्यं</strong> हि ग्रामाद् विजनो देशो गुल्मवृक्षलतादिगहनः । वने वृक्षसंततौ[^१९३] । <strong>नदीनां संभेदः</strong> समागमः । सो ऽपि हि सङ्केतस्थानम् । <strong>स संग्रहणं</strong>[^१९४] <strong>प्राप्नुयात्</strong> । परस्त्रीकामत्वं <strong>संग्रहणम्</strong> । अतश् च यस् तत्र दण्डः सो ऽस्य स्याद् इत्य् उक्तं भवति । अनाक्षारितस्यपि सत्य् अपि कारणे ऽयं प्रतिषेधः । यत् त्व् आपस्तम्बेनोक्तम् &ldquo;नासंभाष्य स्त्रियम् अतिव्रजेत्&rdquo; इति, तद् अन्येषु संनिहितेष्व् एतच्छास्त्रज्ञेषु प्रकाशे[^१९५] &ldquo;भगिनी नमस् ते&rdquo; इत्याद्यभिवादनम् अविलम्बमानेन कर्तव्यम् ॥ ८।३५६ ॥<br>
<strong>उपकारक्रिया</strong>[^१९६]** केलिः स्पर्शो भूषणवाससाम् ।**<br>
**सह खट्वासनं चैव सर्वं संग्रहणं स्मृतम् ॥ ८।३५७ ॥**</p>
</blockquote>
<p>या न केनचित् संबन्धेन संबन्धिनी तस्या वस्त्रमाल्यादिदानेन <strong>उपकार</strong>करणम् । तथा भोजनपानादिना । <strong>केलिः</strong> परिहासो वक्रभणितादिना । <strong>स्पर्शो भूषणवाससाम्</strong>[^१९७] । <strong>भूषणं</strong> हारकटकादि तदङ्गलग्नम्, तदीयम् एतद् वेति ज्ञात्वा विनाप्रयोजनेनान्यगृहीतम् अपि स्पृश्यते । एकस्यां खट्वायाम् असंसक्ताङ्गयोर् अपि सहासनम् । सर्वम् एतत् तुल्यदण्डम् ॥ ८।३५७ ॥</p>
<blockquote>
<p><strong>स्त्रियं स्पृशेद् अदेसे यः स्पृष्टो वा मर्षयेत् तया ।</strong><br>
<strong>परस्परस्यानुमते सर्वं संग्रहणं स्मृतम् ॥ ८।३५८ ॥</strong></p>
</blockquote>
<p>अदेशस्पर्शस् तु[^१९८] यत्र विनैव तत्स्पर्शनं गमनागमनादि संसिध्यति । महाजनसंकुले न दोषः । तथा[^१९९] शरीरावयवो ऽपि देशः । तत्र हस्तस्कन्धधृतभाण्डावरोपणे[^२००] तत्स्पर्शे न दोषः । ओष्ठचिबुकस्तनादिषु दोषः । तया वा स्तनादिस्पर्षेनोत्पीडितो यदि तत् सहते[^२०१] &ldquo;भवति[^२०२] मा[^२०३] कार्षीः&rdquo; इत्यादिना न[^२०४] प्रतिषेधति । <strong>परस्परस्यानुमते</strong> मतिपूर्वम् एतस्मिन्न् अकृते न दोषो ऽयम् । न पुनः कर्मादौ । स्खलन्ती[^२०५] पुरुषं कण्ठे ऽवलंबते, पुरुषो वा स्तनान्तरे स्त्रियम्, तद्धस्तगृहीतद्रव्यादानप्रवृत्तौ,[^२०६] शुष्के[^२०७] पतिष्यामीति कर्द्दमे पततीतिवत्, ताव् अपि न दुष्येताम्[^२०८] ॥ ८।३५८ ॥</p>
<blockquote>
<p><strong>अब्राह्मणः संग्रहणे प्राणान्तं दण्डम् अर्हति ।</strong><br>
<strong>चतुर्णाम् अपि वर्णानां दारा रक्ष्यतमाः सदा ॥ ८।३५९ ॥</strong></p>
</blockquote>
<p>उक्तं संग्रहस्वरूपम् । दण्ड इदानीम् अत्रोच्यते । <strong>अब्राह्मणः</strong> क्षत्रियादिः[^२०९] <strong>संग्रहणे</strong> कृते <strong>चतुर्णाम् अपि वर्णानां</strong> हीनोत्तमजातिभेदम् अनपेक्ष्य <strong>प्राणान्तं</strong> प्राणत्याजने मारणे पर्यवसितं <strong>दण्डम् अर्हति</strong> ।</p>
<ul>
<li>
<p>span style=&ldquo;text-decoration-underline;&quot;&gt;कथं</span> पुनर् ब्राह्मण्याम् शूद्रायां च संगृहीतस्य समो दण्डः ।</p>
</li>
<li>
<p>span style=&ldquo;text-decoration-underline;&quot;&gt;अत्र</span> हेतुस्वरूपम् अर्थम् आह- <strong>दारा रक्ष्यतमाः सदा</strong> । सर्वस्य कस्यचिद् राज्ञा दारा धनशरीरेभ्यो ऽतिशयेन रक्ष्याः । तुल्ये हि सङ्करे शूद्रस्यापि कुलनाशः । एतद् उक्तं भवति । वाचनिको ऽयम् अर्थो ऽत्र हेतुर् वक्तव्यः, उक्तो[^२१०] ऽसौ ।</p>
</li>
<li>
<p>अत्र पूर्वे व्याचख्युः । न सर्वस्मिन् संग्रहणे प्रागुक्तदण्डो ऽयम् । किं तर्हि, मुख्ये स्पर्शविसेषे जन्यप्रीतिविशेषात्मके गमने । कथं हि तीर्थादिष्व् अभिवदनं[^२११] गमनं च समदण्डाव् उपपद्येयाताम्[^२१२] । तस्माद् अब्राह्मणः शूद्रो द्विजातिमगने प्राणच्छेदार्हो[^२१३] नान्यः । न हि विषमसमीकरणं न्याय्यम् । अतश् च[^२१४] प्रागुक्तेषु संग्रहणेष्व् अनुबन्धाद्यपेक्षया दण्डः कल्प्यः । यत्रैवं निश्चितं गमनार्थ एवायम् उपकारक्रियादिरूपक्रमस्[^२१५] तत्र मुख्यदण्ड एव युक्तः । न ह्य् अत्र वैषम्यम् अस्ति । दृष्टं चैतद् उभयत्रापीति[^२१६] ।</p>
</li>
<li>
<p>तथेदम् उक्तम् &ldquo;यद्य् अत्रायं दण्डो मुख्ये संग्रहणे किं करिष्यति&rdquo; इति ।</p>
</li>
<li>
<p>नैवान्यन् मुख्यसंग्रहणम् अस्ति । न ह्य् अस्य लौकिकः पदार्थो ऽवधृतो येन परदारोपकारादौ[^२१७] प्रयुक्त इत्येवम् अस्यैव । यं च भवन्[^२१८] मुख्यं संग्रहणं मन्यते तत्र महान् दण्डः ।</p>
</li>
<li>
<p>प्रतिषिद्धं परस्त्रीगमनं शास्त्रपर्यनुयोज्यम्[^२१९] इति चेत्,</p>
</li>
<li>
<p>उपकारादाव् अपि प्रतिषेधं विद्धि[^२२०] ।</p>
</li>
<li>
<p>प्रतिषेधवद् धि प्रायश्चित्तम् अपि तुल्यं प्रसक्तम्[^२२१] इति चेत्,</p>
</li>
<li>
<p>का नामेयम् अनिष्टापत्तिः । किं तु प्रसज्येत यदा संग्रहणशब्देन तद् उच्येत[^२२२] । सिक्ते हि रेतसि गमनाद्यभिधानम्[^२२३] । यत्र यादृशो दण्डस् तत्र तत्समानं दुःखं प्राप्तम् । अतो ऽस्मिन् विपर्यये रेतःसेकनिमित्तं प्रायश्चित्तं[^२२४] तच्छब्देनाभिधानात् उपकारादौ[^२२५] कल्प्यम् । यदि च संलापादौ स्वल्पो दण्डः स्यात् तदा प्रवर्तेरन् । ततश् च परस्त्रीसंलापादिभूतेनान्येनाभिभवता[^२२६] व्यादीपितमन्मथा स्मरशराकृष्यमाणाः शरीरनिरपेक्षा राजनिग्रहं न गणेयेयुः । आद्यायाम् एव तु प्रवृत्तौ[^२२७] गृह्यमाणेष्व् अप्रबन्धवृत्तौ रागे शक्यं निराकरणम् । तस्मात् परस्त्रीम् उपजापताम् एव महादण्डो युक्तः ।</p>
</li>
</ul>
<blockquote>
<p>इह त्व् <strong>अन्त</strong>ग्रहणाद् आदिभूतेनान्येन दण्डेन भवितव्यम् । न ह्य् असत्यवादवन्तो भवन्ति । प्राणो ऽन्तो यस्य <strong>प्राणान्तस्</strong> तावत् पातयितव्यो यावत् प्राणेषु पतति । तेन सर्वस्वग्रहणाङ्गछेदाद्य्[^२२८] अप्य् उक्तं भवति । एकैकस्य च दण्डत्वम् अन्यत्र ज्ञातं न[^२२९] समुदाये दण्ड्यते इति बहुदण्डेष्व् आम्नातेषु स महान् यो द्विजातिस्त्रीसंग्रहणे[^२३०] ऽब्राह्मणस्य । अतो[^२३१] युक्तैव कल्पना, न[^२३२] सर्वत्र । तत्र कुलस्त्रीभिर् अनिच्छन्तीभिर् भतृमतीभिः[^२३३] संगृह्यमाणस्य प्राणापहरणं हीनजातीयाभिर् अपि[^२३४] ॥ ८।३५९ ॥<br>
<strong>भिक्षुका बन्दिनश् चैव दीक्षिताः कारवस् तथा ।</strong><br>
<strong>संभाषणं सह स्त्रीभिः कुर्युर् अप्रतिवारिताः ॥ ८।३६० ॥</strong></p>
</blockquote>
<p><strong>भिक्षुका</strong> भिक्षाजीविनो भिक्षायाचनारूपं संभाषणम् <strong>अवारिताः</strong> <strong>कुर्युर्</strong> यदि स्वामिना न निषिद्धाः । अथ वा नैते वारयितव्याः । <strong>बन्दिनः</strong> स्तावकाः । <strong>दीक्षिता</strong> यज्ञे भृतिवचनार्थं संभाषेरन् । <strong>कारवः</strong> सूपकारादयः । एते तीर्थादिष्व् अपि न निवार्याः ॥ ८।३६० ॥</p>
<blockquote>
<p><strong>न संभाषां परस्त्रीभिः प्रतिषिद्धः समाचरेत् ।</strong><br>
<strong>निषिद्धो भाषमाणस् तु सुवर्णं दण्डम् अर्हति ॥ ८।३६१ ॥</strong></p>
</blockquote>
<p><span style="text-decoration-underline;">केचिद्</span> भिक्षुकादीनां निवारितानां संभाषणे दण्डो ऽयम् इति मन्यन्ते ।</p>
<blockquote>
<p>span style=&ldquo;text-decoration-underline;&quot;&gt;तद् असत्</span> । नैव ते निवार्या इत्य् उक्तम् । कुतश् च भिक्षुकाणां सुवर्णो दण्डः । तस्मात् को ऽपि प्रकाशम् अनाक्षारितो ऽपि कथंचिन् निषिद्धः स्वामिना[^२३५] समाचरन् सुवर्णं दण्ड्यः ॥ ८।३६१ ॥<br>
<strong>नैष चारणदारेषु विधिर् नात्मोपजीविषु ।</strong><br>
<strong>सज्जयन्ति हि ते नारीर् निगूढाश् चारयन्ति च ॥ ८।३६२ ॥</strong></p>
</blockquote>
<p>यः संभाषणप्रतिषेध उपकारक्रियाप्रतिषेधश् च नैष <strong>चारणदारेषु</strong> स्यात् । <strong>चारणा</strong> नटगायनाद्याः प्रेक्षणकारिणः । तथा <strong>आत्मोपजीविषु</strong> वेषेण जीवत्सु ये दाराः । अथ वात्मजायैव &ldquo;अर्धो ह वा एष आत्मा&rdquo; (श्ब् ५।२।१।१०) इति तां य उपजीवन्ति उपपतिक्षमकाः[^२३६] । <strong>सज्जयन्ति</strong> संश्लेषयन्ति ते चारणः परपुरुषेण[^२३७] । <strong>निगूढाः</strong> प्रछन्नम्, आपणभूमौ न तिष्ठन्ते । गृहवेषत्वाद् एव ताः प्रसिद्धवेश्याभ्यो भिद्यन्ते । <strong>चारयन्ति</strong> <strong>च</strong> ता मैथुनं प्रवर्तयन्ति नेत्रभ्रूविलासपरिहासादिभिः पुरुषान् आकर्षयन्ति । तदनुज्ञानं[^२३८] सज्जनम्, चारणं[^२३९] संप्रयोग एव । अथ वा स्वा नारीः सज्जयन्ति योजयन्ति,[^२४०] अन्याश्[^२४१] च स्त्रीभिश् <strong>चारयन्ति</strong> प्रवर्तयन्ति वेश्यात्वं कुट्टिनीत्वं च स्वधाराणां[^२४२] कारयन्तीत्य् अर्थः ॥ ८।३६२ ॥</p>
<blockquote>
<p><strong>किंचिद् एव तु दाप्यः स्यात् संभाषां ताभिर् आचरन् ।</strong><br>
<strong>प्रैष्यासु चैकभक्तासु रहः प्रव्रजितासु च ॥ ८।३६३ ॥</strong></p>
</blockquote>
<p><strong>रहो</strong> ऽप्रकाशं विजने देशे चारणनारीभिः <strong>संभाषां</strong>[^२४३] कुर्वन् <strong>किंचित्</strong> सुवर्णाद् अत्यन्ताल्पं[^२४४] स त्रिंशद्भागादिकं[^२४५] जातिप्रतिष्ठाने अपेक्ष्य दण्ड्यः । यतो न परिपूर्णं तासु वेश्यात्वम् । भर्तृभिर् अनुज्ञाता हि ताः प्रणयन्ते[^२४६] । तत्र भर्तृविज्ञानार्थं दूतीमुखेन व्यवहर्तव्यम् । न तु साक्षात् ताभिर् अस्वतन्त्रत्वात् । प्रकाशं तु नृत्यन्तीनां गायन्तीनां वाभिनयतालादिनिरूपणावसरे कीदृशम् एतद् इत्यादिप्रश्नद्वारं संभाषणम् अनिषिद्धम् ।</p>
<blockquote>
<p><strong>प्रेष्या</strong> दास्यः सप्तभिर् दासयोनिभिर् उपनताः । एकं भजन्ते <strong>एकभक्ता</strong> एकेनावरुद्धाः । तत्रान्यो ऽप्य् अस्ति दण्डलेशः ।</p>
</blockquote>
<ul>
<li>किं पुनर् अयं दासीशब्दः संबन्धिशब्दो य एव यस्याः स्वामी तस्यैव दासी उत सूपकारादिशब्दवत् कर्ममूलकः ।</li>
</ul>
<blockquote>
<p>इह तावद् आद्या एव स्थितिः, विशेषणोपादाने ऽसामर्थ्यात् । या यस्य दासी वेश्यावच् चानैः संसृज्यते, राजदासीव दासी वा,[^२४७] सा निगृह्यन्ते[^२४८] । सा चेन् नावरुद्धा न दोषः संग्रहणे । अवरुद्धायाम् अनेन दण्ड उक्तः । रिक्थविभागे[^२४९] चैतन् निपुणं वक्ष्यामः ।<br>
<strong>प्रव्रतिजाः</strong> अरक्षकाः शीलमित्रादयः । ता हि कामुक इव लिङ्गप्रच्छन्नाः[^२५०] ॥ ८।३६३ ॥<br>
<strong>यो ऽकामां दूषयेत् कन्यां स सद्यो वधम् अर्हति ।</strong><br>
<strong>सकामां दूषयंस् तुल्यो न वधं प्राप्नुयान् नरः ॥ ८।३६४ ॥</strong></p>
</blockquote>
<p>पासङ्गिकम् इदम् । <strong>तुल्यः</strong> समानजातीयः । सो ऽनिच्छन्तीं कुमारीं <strong>दूषयेत्</strong> कौमार्याद् अपच्यावयेत् स्त्रीपुरुषसंभोगेन, <strong>सद्यस्</strong> तस्मिन्न् एवाहन्य् अविलंबं हन्तव्यः । <strong>सकामाया</strong> दूषणं नास्ति, कुतो वधप्राप्तिः[^२५१] । यच् चात्र भविष्यति तद् वक्ष्यामः । यद्य् अपि तुल्यवध इत्य् एवात्र श्रुतं[^२५२] वधे[^२५३] ऽपि जात्यपेक्षायाम् अवश्यंभाविन्यां प्रत्यासत्त्या संबाध्यते ॥ ८।३६४ ॥</p>
<blockquote>
<p><strong>कन्यां भजन्तीम् उत्कृष्टं न किंचिद् अपि दापयेत् ।</strong><br>
<strong>जघन्यं सेवमानां तु संयतां वासयेद् गृहे ॥ ८।३६५ ॥</strong></p>
</blockquote>
<p>जातिधनशीलविद्यानाम् अन्यतमेनापि पितृकुलाद् <strong>उत्कृष्टं भजन्तीं</strong> प्रवर्तितमैथुनां <strong>न</strong>[^२५४] <strong>किंचिद्</strong> दण्डयेत् । कन्यायाः स्वातन्त्र्याभावात् तद्रक्षाधिकृतानां पित्रादीनां दण्डे प्राप्ते प्रतिषेधः । <strong>जघन्यं</strong> जात्यादिभिर् हीनं <strong>सेवमानां</strong> मैथुनायोत्कलयन्तीं[^२५५] <strong>संयतां</strong> निवृत्तक्रीडाविहारा कञ्चुकिभिर् अधिष्ठितां पितृगृह एव <strong>वासयेद्</strong> यावन् निवृत्ताभिलाषा संजाता । अथ हीनजातीये निर्वृत्तप्रीतिविशेषा तदा आ अन्त्योच्छ्वासात् संयतैव तिष्ठेत् ॥ ८।३६५ ॥</p>
<blockquote>
<p><strong>उत्तमां सेवमानस् तु जघन्यो वधम् अर्हति ।</strong><br>
<strong>शुल्कं दद्यात् सेवमानः समाम् इच्छेत् पिता यदि ॥ ८।३६६ ॥</strong></p>
</blockquote>
<p>अकामाया कन्याया[^२५६] दूषणे ब्राह्मणवर्जम् अविशेषेण हीनोत्तमानां वध एव दण्ड इत्य् उक्तम् । सकामाया दूषणे त्व् इदम् आहुः । <strong>उत्तमां</strong> रूपयौवनजातिभिः[^२५७] । <strong>जघन्यो</strong> ऽत्यन्तनिकृष्टः । नातिसाम्ये ऽपि गुणैर् वध्यः । <strong>समां</strong> तु गच्छन् सकामां स <strong>शुल्कम्</strong> आसुरविवाह इव पित्रे <strong>दद्यात्</strong> । न चेद् इच्छति पिता तदा राज्ञे दण्डं तावन्तम् ।</p>
<ul>
<li>
<p>span style=&ldquo;text-decoration-underline;&quot;&gt;ननु</span> च गान्धर्वो ऽयं विवाहः &ldquo;इच्छयान्योन्यसंयोगः&rdquo; (म्ध् ३।३२) इति । तत्र न युक्तो दण्डः ।</p>
</li>
<li>
<p>span style=&ldquo;text-decoration-underline;&quot;&gt;केनोक्तं</span> गान्धर्वे नास्ति दण्डः । अत एव नायं सतीधर्मः, न चायं विवाहः, अग्निसंस्काराभावात् । यद् अपि शाकुन्तले व्यासवचनम् &ldquo;अमन्त्रकम् अनग्निकम्&rdquo; इति तद् दुष्यन्तेन कामपीडितेनैवं कृतम् । न चेच्छासंयोगमात्रं विवाहः । स्वीकरणोपायभेदाद् अष्टौ विवाहाः, न पुनर् विवाहभेदात् । वृत्तवरणं तत्र पुनः कर्तव्यम् एवम् इति ।</p>
</li>
</ul>
<blockquote>
<p>अथ वा ऋतुदर्शनोत्तरकालं गान्धर्वः । प्राग् ऋतोः शुल्को दण्डो वा । अथ कन्यायाः का प्रतिपत्तिः । तस्मा एव देया । निवृत्ताभिलाषा चेत् कामम् अन्यत्र प्रतिपद्या । शुल्कग्रहणं चात्रापि सकृद् उपभोगनिष्कृत्यर्थम् अस्त्य् एव । वरश् चेन् निवृत्ताभिलाषो हठाद् ग्राहयितव्यः ॥ ८।३६६ ॥<br>
<strong>अभिषह्य तु यः कन्यां कुर्याद् दर्पेण मानवः ।</strong><br>
<strong>तस्याशु कर्त्ये अङ्गुल्यौ दण्डं चार्हति षट्शतम् ॥ ८।३६७ ॥</strong></p>
</blockquote>
<p>यद्य् अपि सकामा कन्या पित्रादयस्[^२५८] तु तस्याः संनिहितास् तान् अनिच्छतो <strong>ऽभिषह्य</strong> अभिभूय <strong>दर्पेण</strong> बलेन, &ldquo;कः किं कर्तुं मे शक्तः&rdquo;, कन्यानुरागमाताश्रितः कन्यां <strong>कुर्याद्</strong> विकुर्याद् दूषयेत् । अनेकार्थः करोतिः । <strong>तस्याशु कर्त्याः</strong> छेत्तव्या अर्धाङ्गुलयः, षट्शतानि वा दण्ड्यः ।</p>
<ul>
<li>span style=&ldquo;text-decoration-underline;&quot;&gt;अन्ये तु</span> &ldquo;यो ऽकामां दूषयेत्&rdquo; (म्ध् ८।३६४) इत्य् अस्यैव वध्यर्थस्योपसंहारो[^२५९] ऽयम् ।</li>
</ul>
<blockquote>
<p>ताडनात् प्रभृति मारणं यावद् वध्यर्थः[^२६०] । तत्रेमां निकृष्टजातीयां च दूषयन् न मार्यते, अपि त्व् अङ्गुली अस्य छिद्येत ॥ ८।३६७ ॥<br>
<strong>सकामां दूषयंस् तुल्यो नाङ्गुलिच्छेदम् आप्नुयात् ।</strong><br>
<strong>द्विशतं तु दमं दाप्यः प्रसङ्गविनिवृत्तये ॥ ८।३६८ ॥</strong></p>
</blockquote>
<p><strong>सकामाम्</strong> इत्य् अनुवादः, पूर्वस्यापि सकामविषयात् । अभिषह्य करणे पूर्वं दण्डः,[^२६१] अप्रकाशं चौर्यवद् द्विशतो ऽङ्गुलीच्छेदवर्जितः । अथ कस्मिंश्चित् पुरुषे ऽनुरागवती कन्या तेन संयुज्यमाना कन्यात्वनिवृत्तौ सकामा येन विकृतीक्रियते तस्यायं दण्डः । अथ वा[^२६२] हस्तस्पर्शमात्रम् इह दूषण । प्रार्थनीयायाः कन्याया हस्तस्पर्शः &ldquo;मया स्पृष्टां ज्ञात्वा नान्य एताम् अर्थैष्यते ऽन्यस्मिन्न् अनुरागिणीं मन्यमानः&rdquo; ॥ ८।३६८ ॥</p>
<blockquote>
<p><strong>कन्यैव कन्यां या कुर्यात् तस्याः स्याद् द्विशतो दमः ।</strong><br>
<strong>शुल्कं च द्विगुणं दद्याच् छिपाश् चैवाप्नुयाद् दश ॥ ८।३६९ ॥</strong></p>
</blockquote>
<p>बालभावाद् रूपादिद्वेषाद् वा <strong>कन्यैव कन्यां</strong> नाशयेत् सा <strong>द्विशतं</strong> दाप्या । <strong>शुल्कश्</strong> <strong>च</strong> त्रिगुणः ।</p>
<ul>
<li>span style=&ldquo;text-decoration-underline;&quot;&gt;किं पुनः</span> शुल्कस्य परिमाणम् ।</li>
</ul>
<blockquote>
<p>एषाम् अन्यतमरूपसौन्दर्याद्यपेक्षं[^२६३] सौभाग्यापेक्षं च ।<br>
<strong>शिफा</strong> रज्जुलताप्रहाराः ॥ ८।३६९ ॥<br>
<strong>या तु कन्यां प्रकुर्यात् स्त्री सा सद्यो मौण्ड्यम् अर्हति ।</strong><br>
<strong>अङ्गुल्योर् एव वा छेदं खरेणोद्वहनं तथा ॥ ८।३७० ॥</strong></p>
</blockquote>
<p>स्त्रियां कन्यानां कन्यालिङ्गं नाशयन्त्यां <strong>मौण्ड्यं</strong> केशवपनं दण्डः, अङ्गुलिच्छेदो वा । <strong>खरेणोद्वहनं</strong> केशच्छेदपक्षे । कन्याजात्यादिभेदान् निग्राह्यभेदात् त्रैवर्णिकस्त्रीणां ब्राह्मणादिक्रमेणेमं दण्डम् इच्छन्ति मुद्राश् च कल्पयन्ति । ते प्रमाणाभावाद् उपेक्षणीयाः ॥ ८।३७० ॥</p>
<blockquote>
<p><strong>भर्तारं लङ्घयेद् या तु स्त्री ज्ञातिगुणदर्पिता ।</strong><br>
<strong>तां श्वभिः खादयेद् राजा संस्थाने बहुसंस्थिते ॥ ८।३७१ ॥</strong></p>
</blockquote>
<p>लङ्घनं <strong>भर्तारम्</strong> अतिक्रम्यान्यत्र गमनम्[^२६४] । तच् चेत् स्त्री करोति <strong>दर्पेण</strong> — &ldquo;बहवो मे ज्ञातयो बलिनो द्रविणसंपन्नाः&rdquo;, स्त्रीगुणो रूपसौभाग्यातिशयसंपत्, किम् अनेन शीलरूपेण[^२६५] — इत्येवंदर्पेण[^२६६] । <strong>तां श्वभिः खादयेद्</strong> यावन् मृता । <strong>संस्थानं</strong> देशः । बहवः संस्थिता यत्र जनाश् चत्वरादौ ॥ ८।३७१ ॥</p>
<blockquote>
<p><strong>पुमांसं दाहयेत् पापं शयने तप्त आयसे ।</strong><br>
<strong>अभ्यादध्युश् च काष्ठानि तत्र दह्येत पापकृत् ॥ ८।३७२ ॥</strong></p>
</blockquote>
<p>यो ऽसौ पत्न्या जारः स <strong>आयसे</strong> लोह<strong>शयने</strong> <strong>तप्ते</strong> ऽग्निसमे कृते दाहयितव्यः । तत्र च शयनस्थितस्य काष्ठानि वध्यघातिनो <strong>ऽभ्यादध्युर्</strong> उपरि क्षिपेयुः । यावत् काष्ठप्रहारैर् अग्निज्वालाभिः शयनतापेन च मृतः ॥ ८।३७२ ॥</p>
<blockquote>
<p><strong>संवत्सराभिशस्तस्य दुष्टस्य द्विगुणो दमः ।</strong><br>
<strong>व्रात्यया सह संवासे चाण्डाल्या तावद् एव तु ॥ ८।३७३ ॥</strong></p>
</blockquote>
<p><strong>अभिशस्तस्</strong> तत्पापकारीत्य् अभिशब्दितः । यो यस्यां स्त्रियां संगृहीतः सो <strong>ऽभिशस्तो</strong> दण्डितः । स चेत् संवत्सरं प्रतिपाल्य,[^२६७] अतीते <strong>संवत्सरे</strong> पुनस् तस्याम् एव संगृह्यते तदा तस्यैकं वारम् अभिशस्तस्य <strong>संवत्सरे</strong> गते पुनर् दुष्टस्य द्विगुणो दण्डः ।</p>
<blockquote>
<p><strong>संवत्सराभिशस्तस्येति</strong> समासपाठे कथंचिद् योजना ।<br>
<strong>व्रात्यया सह संवासे</strong> तावद् एव । किं यावद् एव पुनर् दुष्टस्य । नेति ब्रूमः । तत्राप्य् उत्तमाधममध्यमानाम् अनेकविधो दण्डः । तत्र को ऽसाव् इह । द्विगुण इति न ज्ञायते । किं तर्हि, <strong>चाण्डाल्या संवासे</strong> यावद् एव <strong>तावद् एव</strong> <strong>व्रात्ययेति</strong>, &ldquo;सहस्रं त्व् अन्त्यजस्तेयम्&rdquo; (म्ध् ८।३८५) इति । व्रातः पूगः संघः, तेन चरन्ती[^२६८] पुंश्चलीति कथंचिद् यः कर्तव्यः[^२६९] । अथ वा[^२७०] व्रातम् अर्हति व्रात्येत्य् अस्तु, यकारो दण्डादिः[^२७१] (पाण् ५।१।६६) । का च व्रातम्[^२७२] अर्हति । यानेकपुरुषोपभोग्या पुंश्चली सा हि पुरुषव्रातम् अर्हति । अथ वानेकपुरुषस्वामिका ग्रामस्य[^२७३] दास्यश् च व्रात्याः । ये तूद्वाहहीनां व्रात्यां[^२७४] मन्यन्ते, तेषां मते न मुख्यः शब्दार्थः । अयं हि व्रात्यशब्दः स्मृतिकारैः सावित्रीपतितेषु प्रयुक्तः । न च स्त्रीणां तत्संभवः । अथ स्त्रीणां विवाहस्य तदापत्तिवचनाद् उपनयनम्, तद्धीनपुरुषवद् व्रात्या, गौणस् तर्हि न मुख्यः । यदि नामोपनयनशब्दो ऽनुपनयने विवाहे प्रयुक्तस् तथाप्य् उपनयनहीनो व्रात्य इत्य् उक्ते न विवाहहीन इति प्रतीयते । तथासिंहो ऽयं देश इत्य् उक्ते न सिंहशब्दस्य माणवके प्रयुक्तस्यापि देशस्यामाणवकत्वं प्रतीयते । अस्ति तत्र मुख्य इहासंभव इति चेत्, नासंभवमात्रनिबन्धना गौणी प्रतीतिः । किं तर्हि, संबन्धम् अपरम् उपेक्ष्य । भवेद् उपनयनशब्दो विवाहे गौणः । व्रात्यशब्दस् तु गौण इति को हेतुः । गौणत्वे ऽपि विवाहाभावनिबन्धन इति दुरुपपदम्[^२७५] । व्रात्यजापि — काकाज् जातः काकः श्येनाज् जातः श्येन इति — व्रात्येति शङ्क्यते । बहुसंबन्धप्रत्यासत्त्या[^२७६] हि तत्र रूपातिदेशप्रतिपत्तिः । व्रात्यभार्या तु सत्य् अपि संबन्धे न व्रात्यशब्देन शक्याभिधातुम् । सो ऽयम् इत्य् अभिसंबन्धे हि &ldquo;पुंयोगाद् आख्यायाम्&rdquo; (पाण् ४।१।४८) इति तथा भवितव्यम् । तावतश् चायं भेदविवक्षायां तद्धितेनेति । तस्माद् यदि गौणो व्रात्यशब्दो गृहीतव्यस् तज्जाता प्रत्येया[^२७७] । अथ शब्दार्थे व्रातम् अर्हतीति । विवाहभ्रष्टा तु न मुख्या न गौणीति । न च विवाहकालः स्त्रीणां नियतो यत् कालाद् भ्रष्टा व्रात्याः स्युः । यद् अपि प्राग् ऋतोर् विवाह्याः तद् अपि स्वयंवरस्य ऋतुमत्या विना तत् परेणाभ्यनुज्ञात एव कामम् आ मरण्ं तिष्ठेद्[^२७८] गृहे कन्या[^२७९] ॥ ८।३७३ ॥<br>
<strong>शूद्रो गुप्तम् अगुप्तं वा द्वैजातं वर्णम् आवसन् ।</strong><br>
<strong>अगुप्तम् अङ्गसर्वस्वी</strong>[^२८०]** गुप्तं सर्वेण हीयते ॥ ८।३७४ ॥**</p>
</blockquote>
<p><strong>शूद्र</strong> आ चाण्डालात्, <strong>गुप्तं वर्णं द्वैजातं</strong> द्विजातीनां स्त्रिय <strong>आवसन्</strong> मैथुनेन गच्छन् रक्षिता[^२८१] भर्त्रादिभिः स[^२८२] नियमेन दण्ड्यः । को दण्ड इति चेत्, <strong>अगुप्तां</strong> चेद् गच्छत्य् <strong>अङ्गसर्वस्वी</strong> <strong>हीयते</strong> । अङ्गं च सर्वस्वं तद्वान्[^२८३] । केन <strong>हीयते</strong> । प्रकृतत्वात् ताभ्याम् एव, अन्यस्यानिर्देशात्, विशेषस्यानुपादानात् । अपराध्य्[^२८४] एवाङ्गम् । <strong>गुप्तं</strong> चेद् गच्छति <strong>सर्वेण हीयते</strong> । नैकेनाङ्गेन यावच् छरीरेणापि । हान्युद्देशेनाङ्गच्छेदनसर्वस्वहरणमरणान्य् उपदिष्टानि भवन्ति । हानिर् अस्य कर्तव्येत्य् अर्थः । तथा च गौतमः- &ldquo;आर्यस्त्र्यबिगमने लिङ्गोद्धारः सर्वस्वहरणं च । गुप्तां चेत्&rdquo; (ग्ध् १२।२–३) ॥ ८।३७४ ॥</p>
<blockquote>
<p><strong>वैश्यः सर्वस्वदण्डः स्यात् संवत्सरनिरोधतः ।</strong><br>
<strong>सहस्रं क्षत्रियो दण्ड्यो मौण्ड्यं मूत्रेण चार्हति ॥ ८।३७५ ॥</strong></p>
</blockquote>
<p><strong>वैश्यस्य</strong> <strong>सर्वस्वदण्ड</strong> उक्तः । इह तु साहचर्यात् सत्य् अपि द्विजातित्वे न वैश्यस्य समानजातीयागमे दण्डो ऽयम्, किं तर्हि ब्राह्मणक्षत्रिययोर् एव । एवं <strong>क्षत्रियस्य</strong> ब्राह्मणीगमने <strong>सहस्रं मौण्ड्यं</strong> <strong>च</strong> **मूत्रेण । **उदकस्थाने गर्दभमूत्रं ग्रहीतव्यम् ।</p>
<ul>
<li>span style=&ldquo;text-decoration-underline;&quot;&gt;अन्ये</span> व्याचक्षते । अन्यस्यानुपादानात् समानजातीय एव संवत्सरनिरोधनेन दण्डाधिक्यम् । यदि संवत्सरम् अवरुद्धं करोति ततो ऽयं दण्डः ।</li>
</ul>
<blockquote>
<p>span style=&ldquo;text-decoration-underline;&quot;&gt;आद्यम्</span> एव तु व्याक्यानं न्याय्यम् । न च समहीनोत्तमानां कथं समदण्डत्वम् इति वाच्यम् । यत उक्तम् &ldquo;सर्वेषाम् एव वर्णानां दारा रक्ष्यतमाः सदा&rdquo; (म्ध् ८।३५९) इति ॥ ८।३७५ ॥<br>
<strong>ब्राह्मणीं यद्य् अगुप्तां तु गच्छेतां वैश्यपार्थिवौ ।</strong><br>
<strong>वैश्यं पञ्चशतं कुर्यात् क्षत्रियं तु सहस्रिणम् ॥ ८।३७६ ॥</strong></p>
</blockquote>
<p><strong>अगुप्ता</strong> व्याख्याता, भ्रष्टशीला अनाथा च । तद्गमने <strong>वैश्यं पञ्चसतं कुर्यात्</strong> । करोतिः प्रकरणाद् दण्डने वर्तते । दण्डयेद् इत्य् अर्थः । पञ्च शतान्य् अस्येति <strong>पञ्चशतः</strong>, बहुव्रीहिर् मत्वर्थीयः । तथा कर्तव्यं यथा पञ्च शतान्य् अस्य भवन्ति ।</p>
<ul>
<li>
<p>span style=&ldquo;text-decoration-underline;&quot;&gt;किं</span> यद् अधिकं तत् तस्यापहर्तव्यम् इत्य् अर्थः ।</p>
</li>
<li>
<p>span style=&ldquo;text-decoration-underline;&quot;&gt;नेति</span> ब्रूमः[^२८५] । तथा सति यस्य पञ्च वै शतानि धनं वा न्यूनं तस्य दण्डो न कश्चिद् उक्तः स्यात् ।</p>
</li>
<li>
<p>span style=&ldquo;text-decoration-underline;&quot;&gt;कस् तर्ह्य्</span> अर्थः <strong>पञ्चशतं कुर्यात्</strong> इति ।</p>
</li>
<li>
<p>span style=&ldquo;text-decoration-underline;&quot;&gt;दण्डाधिकाराद्</span> दण्डं पञ्चशतसंबन्धिनं कुर्यात् ।</p>
</li>
</ul>
<blockquote>
<p>एवं <strong>सहस्रिणं क्षत्रियम्</strong> इति । सहस्रम् अस्यास्ति दण्डः, न गृहे धनम् । &ldquo;अङ्गसर्वस्वी&rdquo; (म्ध् ८।३७४)इति व्याख्येयम्- तथा कर्तव्यं यथाङ्गं सर्वस्वं च तस्य दण्डो भवति । क्षत्रियस्याधिको दण्डो रक्षाधिकृतो रक्षति तत् पुनः स एवापराध्यति ॥ ८।३७६ ॥<br>
<strong>उभाव् अपि तु ताव् एव ब्राह्मण्या गुप्तया सह ।</strong><br>
<strong>विप्लुतौ शूद्रवद् दण्ड्यौ दग्धव्यौ वा कटाग्निना ॥ ८।३७७ ॥</strong></p>
</blockquote>
<p><strong>ताव् एव</strong> क्षत्रियवैश्यौ <strong>गुप्तया ब्राह्मण्या विप्लुतौ</strong> कृतमैथुनौ मैथुनप्रवृत्ताव् एव शूद्रवद्[^२८६] दण्ड्यौ &ldquo;गुप्तं[^२८७] सर्वेण हीयते&rdquo; इति । <strong>दग्धव्यौ वा कटाग्निना</strong> । <strong>वा</strong>शब्दो वधप्रकारविकल्पे न वधविकल्पे[^२८८] । न हि शूद्रस्य गुप्ते[^२८९] वधाद् अन्यो दण्ड आम्नातः ॥ ८।३७७ ॥</p>
<blockquote>
<p><strong>सहस्रं ब्राह्मणो दण्ड्यो गुप्तां विप्रां बलाद् व्रजन् ।</strong><br>
<strong>शतानि पञ्च दण्ड्यः स्याद् इच्छन्त्याः सह सङ्गतः ॥ ८।३७८ ॥</strong></p>
</blockquote>
<p><strong>गुप्ता</strong> भ्रष्टशीलापि यदि केनचिद् रक्ष्यते पित्रा भ्रात्रा बन्धुभिर् वा तां हठाद् गच्छन् <strong>सहस्रं ब्राह्मणो</strong> दाप्यः । गुप्ता शीलवती चेत् प्रवासनाङ्कने ऽधिके[^२९०] । अथापि शीलवत्य् अपि गुप्तशब्देनोच्यते,[^२९१] तथापि सहस्रमात्राद् ब्राह्मणो मुच्यते[^२९२] । अङ्कनप्रवासने सर्वत्र मुखीक्रियेते परदाराभिमर्शे ॥ ८।३७८ ॥</p>
<blockquote>
<p><strong>मौण्ड्यं प्राणान्तिको दण्डो ब्राह्मणस्य विधीयते ।</strong><br>
<strong>इतरेषां तु वर्णानां दण्डः प्राणान्तको भवेत् ॥ ८।३७९ ॥</strong></p>
</blockquote>
<p>यत्र क्षत्रियादीनां वध उक्तस् तत्र ब्राह्मणस्य <strong>मौण्ड्यम्</strong> । यथा &ldquo;अब्राह्मणः संग्रहणात् प्राणानतं दण्डम् अर्हति&rdquo; (म्ध् ८।३५९), तथा तु &ldquo;पुमांसं दाहयेत्&rdquo; (म्ध् ८।३७२) इति । प्राणानाम् अन्तं गच्छति प्राणान्तं वा करोति <strong>प्राणान्तकः</strong> । &ldquo;अन्येष्व् अपि दृश्यते&rdquo; (पाण् ३।२।१०१) इति ण्वुल्[^२९३] । <span style="text-decoration-underline;">अन्ये तु</span> &ldquo;प्राणान्तिक&rdquo; इति पाठान्तरम् । प्राणान्ते भवः प्राणान्तिकः अध्यात्मादित्वाट् ठञ् ।</p>
<blockquote>
<p><strong>इतरेषां</strong> ब्राह्मणाद् अन्येषां क्षत्रियादीनां <strong>वर्णानां</strong> प्राणान्तिक एव श्रुतं मारणादिपूर्वम् एव । तदनन्तरम् इदम् उच्यते । उच्यमानं <strong>मौण्ड्यं</strong> तच्छेषतया सहस्रं दण्डो विधीयत इति मन्यन्ते । अन्यथा ब्राह्मणस्य प्राणान्तदण्डविधानात् कः प्रसङ्गो ब्राह्मणस्य येनैवम् उच्यते <strong>मौण्ड्यं प्राणान्तिक</strong> इति । &ldquo;पुमांसं दाहयेत्&rdquo; (म्ध् ८।३७२) इति सामान्यविधानप्रसक्तम् इति चेत्, तत्रैव कर्तव्यं स्यात् तथा हि स्फुटं तद्विषयत्वं प्रतीयेत[^२९४] ॥ ८।३७९ ॥<br>
<strong>न जातु ब्राह्मणं हन्यात् सर्वपापेष्व् अपि स्थितम् ।</strong><br>
<strong>राष्ट्राद् एनं बहिः कुर्यात् समग्रधनम् अक्षतम् ॥ ८।३८० ॥</strong></p>
</blockquote>
<p><strong>सर्वपापेष्व्</strong> इति प्रकरणविधौ न केवलं संग्रहणे ब्राह्मणो न हन्यते, यावद् अन्येष्व् अप्य् अपराधेषु । <strong>अपि</strong>शब्दो युगपत् सर्वपापकार्य् अपि <strong>ब्राह्मणो न जातु</strong> कदाचिद् धन्तव्यः । किं तर्हि, तस्य पापकारिणः कर्तव्यम् । <strong>राष्ट्राद् एनं</strong> विषयाद् ब्राह्मणं <strong>बहिः कुर्यान्</strong> निर्वासयेत् । <strong>समग्रधनं</strong> सर्वस्वसहितम्, <strong>अक्षतम्</strong> अक्षतशरीरम् । धनम् अप्य् अस्य नापहर्तव्यम् । कथं तर्हि दण्डो ब्राह्मणस्य ।</p>
<ul>
<li>span style=&ldquo;text-decoration-underline;&quot;&gt;केचिद्</span> आहुः । निर्वासने त्व् आधीयमानं सधनं निर्वास्य धनदण्डं प्रतिषेधति ।</li>
</ul>
<blockquote>
<p>span style=&ldquo;text-decoration-underline;&quot;&gt;अन्ये</span> तु <strong>समग्रधनं</strong>[^२९५] हृतसर्वस्वं कृत्वा निर्वास्यत इति मन्यन्ते ॥ ८।३८० ॥<br>
<strong>न ब्राह्मणवधाद् भूयान् अधर्मो विद्यते भुवि ।</strong><br>
<strong>तस्माद् अस्य वधं राजा मनसापि न चिन्तयेत् ॥ ८।३८१ ॥</strong></p>
</blockquote>
<p>पूर्वशेषो ऽयम् अर्थवादः । <strong>न ब्राह्मणवधाद्</strong> अन्यो बहुतरो <strong>ऽधर्मो</strong> दुःखफलो ऽस्ति । अन्यशब्दाध्याहारेण पञ्चमी । <strong>तस्माद्</strong> धेतोर् <strong>अस्य</strong> ब्राह्मणस्य <strong>राजा</strong> मारणम् अङ्गछेदं वा <strong>मनसापि</strong> नेच्छेत् ॥ ८।३८१ ॥</p>
<blockquote>
<p><strong>वैश्यश् चेत् क्षत्रियां गुप्तां वैश्यां वा क्षत्रियो व्रजेत् ।</strong><br>
<strong>यो ब्राह्मण्याम् अगुप्तायां ताव् उभौ दण्डम् अर्हतः ॥ ८।३८२ ॥</strong></p>
</blockquote>
<p><strong>अगुप्ताया</strong> <strong>ब्राह्मण्यां</strong>[^२९६] गमने &ldquo;वैश्यं[^२९७] पञ्चशतं कुर्यात् क्षत्रियं सहस्रिणम्&rdquo; (म्ध् ८।३७६) इति । तत्र वैश्यस्य पञ्चशतः[^२९८] । य एव परिपालयति स एव चेन् नाश्यति युक्तं तस्य दण्डमहत्त्वम् ॥ ८।३८२ ॥</p>
<blockquote>
<p><strong>सहस्रं ब्राह्मणो दण्डं दाप्यो गुप्ते तु ते व्रजन् ।</strong><br>
<strong>शूद्रायां</strong>[^२९९]** क्षत्रियविशोः साहस्रो वै भवेद् दमः ॥ ८।३८३ ॥**</p>
</blockquote>
<p><strong>गुप्ते</strong> क्षत्रियावैश्ये गच्छन् <strong>ब्राह्मणः सहस्रं</strong> दण्ड्यः । प्रवासनाङ्कने स्थिते एव । शूद्रायां[^३००] गमने क्षत्रियवैश्ययोः <strong>साहस्रो</strong> दण्डः । सहस्रम् एव साहस्रम्, स्वार्थिको ऽण् । सहस्रं वा अस्यास्ति साहस्रो दण्डो ऽन्यपदार्थः[^३०१] । मत्वर्थीयो ऽण् ॥ ८।३८३ ॥</p>
<blockquote>
<p><strong>क्षत्रियायाम् अगुप्तायां वैश्ये पञ्चसतं दमः ।</strong><br>
<strong>मूत्रेण मौण्ड्यम् ऋच्छेत्</strong>[^३०२]** तु क्षत्रियो दण्डम् एव वा ॥ ८।३८४ ॥**</p>
</blockquote>
<p>वैश्यस्य पञ्च शतानि दण्डः, अगुप्तां चेत्[^३०३] क्षत्रियां गच्छति । क्षत्रियस्य स एव । यदि वा मौण्ड्यं मुण्डनम् <strong>ऋच्छेत्</strong> प्राप्नुयाद् गर्दभमूत्रेण । एष एव वैश्यागमन उभयोर् दण्डः ॥ ८।३८४ ॥</p>
<blockquote>
<p><strong>अगुप्ते क्षत्रियावैश्ये शूद्रां वा ब्राह्मणो व्रजन् ।</strong><br>
<strong>शतानि पञ्च दण्ड्यः स्यात् सहस्रं त्व् अन्त्यजस्त्रियम् ॥ ८।३८५ ॥</strong></p>
</blockquote>
<p>ब्राह्मणस्य क्षत्रियाद्यगुप्तास्त्रीगमन उभयोर् दण्डः । <strong>अन्त्यजश्</strong> चण्डालश्वपचादिः । तत्र <strong>सहस्रम्</strong> । तत्रायं सहस्रप्रणदण्डसंग्रहः । ब्राह्मणस्य चतुर्ष्व् अपि वर्णेषु गुप्तागमने सहस्रम् । श्रोत्रियदारेषु प्रवासनाङ्कने । अन्यत्र प्रवासानम् एव । श्रोत्रियडारेषु प्रायश्चित्तमहत्त्वाद् एव कल्प्यते । अगुप्तागमने[^३०४] पञ्चशतानि प्रवासनाङ्कने । यद्य् अप्य् अगुप्तापरदाराव्यपदेश्या[^३०५] भवति विवाहसंस्कारे सति, तथापि स्वैरिणी भर्तृस्वताम् अतिक्रान्ता, अब्राह्मणस्य प्राणान्तो गुप्तागमने दण्डो बलात् । सकामागमने साहस्रो दण्डः प्रवासनाङ्कने च । गुप्तागमने &ldquo;वैश्यं पञ्चशतं कुर्यात् क्षत्रियं सहस्रिणाम्&rdquo; (म्ध् ८।३७६) इति ॥ ८।३८५ ॥</p>
<blockquote>
<p><strong>यस्य स्तेनः पुरे नास्ति नान्यस्त्रीगो न दुष्टवाक् ।</strong><br>
<strong>न साहसिकदण्डघ्नो स राजा शक्रलोकभाक् ॥ ८।३८६ ॥</strong></p>
</blockquote>
<p><strong>यस्य</strong> राज्ञः <strong>पुरे</strong> देशे राष्ट्रे <strong>स्तेनश्</strong> चौरो <strong>नास्ति</strong> स शक्रस्येन्द्रस्य लोकं स्थानं भजते स्वर्गं प्राप्नोति । नान्यस्त्रीगो, अन्यस्य या स्त्री भार्यावरुद्धा पुनर्भूर् वा, स्त्रीग्रहणम् अभार्याया अप्य् असंबन्धिन्याः प्रतिषेधार्थम् । <strong>दुष्ट्वाक्</strong> त्रिविधस्याक्रोशस्य कर्ता । <strong>साहसिक</strong> उक्तः । दण्डेन हन्ति दण्डपारुष्यकृत् । <strong>शक्रलोकभाग्</strong> इति सर्वत्रानुषङ्गः । स्तेनादीनां स्त्रीसंग्रहशेषो[^३०६] ऽयम् अर्थवादः ॥ ८।३८६ ॥</p>
<blockquote>
<p><strong>एतेषां निग्रहो राज्ञः पञ्चानां विषये स्वके ।</strong><br>
<strong>साम्राज्यकृत् सजात्येषु लोके चैव यशस्करः ॥ ८।३८७ ॥</strong></p>
</blockquote>
<p><strong>साम्राज्यं</strong> परप्राणयिता, स्वातन्त्र्यम् । <strong>सजात्येषु</strong> । समानस्पर्द्धिनो[^३०७] राजानः सजात्या अभिप्रेताः । तेषु मूर्द्धन्य् अधितिष्ठति, तस्याज्ञाकराः संबवन्तीत्यर्थः । <strong>लोके च यशस्कर</strong> कीर्तिम् उत्पादयन्ति[^३०८] । उभयत्रापि <strong>निग्रह</strong> एव कर्ता हेतुत्वात् । जनमारको ऽयं क्रोधन इति[^३०९] वदन्त्य् अपि तु स्तुवन्ति ॥ ८।३८७ ॥</p>
<blockquote>
<p><strong>ऋत्विजं यस् त्यजेद् याज्यो याज्यं चर्त्विक् त्यजेद् यदि ।</strong><br>
<strong>शक्तं कर्मण्य् अदुष्टं च तयोर् दण्डः शतं सतम् ॥ ८।३८८ ॥</strong></p>
</blockquote>
<p>यज्ञे कर्मकर <strong>ऋत्विक्</strong>, होतोद्गात्रादिः । यद्य् अपि वरणोत्तरकालम् आ प्रयोगसमाप्तेस् तद्व्यपदेशस् तथाप्य् अत्र प्रारब्धकर्मणोर्[^३१०] इतरेतरत्यागे न[^३११] विधिर् अयम्, किं तर्हि प्राग् वरणात् । भूतपूर्वगत्या ऋत्विग्व्यवहारः । यः प्रयोगान्तरे वृतः स एव शक्तः प्रयोगान्तरे ऽपि वरितव्यः । न केवलं पूर्ववृतस्यायम् अत्यागः, किं तर्हि तत्पित्रादिभिर् अपि । तथाहि &ldquo;पूर्वो जुष्टः स्वयंवृतः&rdquo; (न्स्म् ३।१०) इति नारदः । न चायम् ऐकपुरुषिको नियमः । किं तर्हि कुलधर्मो ऽयम् । तथा च महाभारते संवर्तमरुत्तीयेषु प्रपञ्चितम् । तेन तत्कुलाः[^३१२] पित्रादिभिर् ऋत्विजो वृतास् त एव वरीतव्याः ।</p>
<ul>
<li>याजनकानाम् अप्य् एष एव विधिः । तैर् अपि ते योजनीयाः । <strong>ऋत्विजं</strong> कृतार्त्विज्यं तत्कुलीनं वान्यं यो न वृणीत यियक्षुः, अपि त्व् अन्यं याजकम् अर्थयेत् । <strong>शक्तं कर्मणि</strong> यज्ञे प्रयोगज्ञम् <strong>अदुष्टम्</strong> अभिशंसनाङ्गवैकल्यादिभिर् दोषैर् अयुक्तम् । एवम् ईदृश एवर्त्विग् अर्थ्यमानो यदि नाङ्गीकुर्याद् याजकत्वम् <strong>अदुष्टम्</strong> एभिर् एव दोषैर् अनाक्रान्तं याज्यं <strong>शक्तं</strong> विद्वत्तया च । तादृशे त्यागे <strong>तयोः शतं दण्डः</strong> । ऋत्विक् शतं दाप्यो <strong>याज्यं</strong> त्यजन्, <strong>याज्य ऋत्विजम्</strong> ।</li>
</ul>
<blockquote>
<p>न केवलम् अयम् ऋत्विग्याजकधर्मः, शिष्याचार्ययोर् अपि । तथा च गौतमः- &ldquo;अथायाजकाव्[^३१३] ऋत्विगाचार्यौ पतनीयसेवायां च हेयौ । अन्यत्र हानात् पतति&rdquo; (ग्ध् २१।१२–१३) इति । दातृसंप्रदानयोर् अपि प्रतिग्रहे केचिद् धर्मम् इमम् इच्छन्ति ॥ ८।३८८ ॥<br>
<strong>न माता न पिता न स्त्री न पुत्रस् त्यागम् अर्हति ।</strong><br>
<strong>त्यजन्न् अपतितान् एतान् राज्ञा दण्ड्यः शतानि षट् ॥ ८।३८९ ॥</strong></p>
</blockquote>
<p><strong>माता न त्यागम् अर्हति</strong> । न त्याज्या । त्यागः स्वगृहान् निष्कासनां मातृवृत्तेः स्खलितायाः,[^३१४] उपकारस्योपक्रियायाम् उदितायाम् अकारणे । एवं पित्रादीनाम् अपि व्याख्येयम् । संबन्धसाहचर्यात्[^३१५] <strong>स्त्री</strong> भार्यैवाभिप्रेता । अपतितानाम् एषां त्यागो नास्ति । मातुस् तु &ldquo;न माता पुत्रं प्रति पततीत्य् एके&rdquo; इति शातातपः । भार्यायाश् चापि त्यागः असंभोगो[^३१६] गृहकार्यनिषेधः । भक्तवस्त्रादिदानं तु न निषिध्यते । &ldquo;योषित्सु पतितास्व् अपि । वस्त्रान्नपानं[^३१७] देयं च वसेयुः स्वगृहान्तिके&rdquo; (म्ध् ११।१८७) इति पठ्यते ॥ ८।३८९ ॥</p>
<blockquote>
<p><strong>आश्रमेषु द्विजातीनां कार्ये विवदतां मिथः ।</strong><br>
<strong>न विब्रूयान् नृपो धर्मं चिकीर्षन् हितम् आत्मनः ॥ ८।३९० ॥</strong></p>
</blockquote>
<p>[^३१८]वानप्रस्थादीनाम् अरण्याश्रमवासिनाम् <strong>आश्रमेषु</strong> <strong>कार्यं</strong> धर्मं संकटरूपम् — &ldquo;अयं शास्त्रार्थः&rdquo;, &ldquo;नायम्&rdquo; — इति इतरेतरं विवदमानानां[^३१९] न धर्मव्यवस्थां सहसा <strong>विब्रूयात्</strong> प्रभुतया निर्णयम् अन्येषाम् इव न कुर्यात् । कथं तर्हि । वक्ष्यमाणेन प्रकारेण । एवम् <strong>आत्मने हितं</strong> कृतं भवति । शास्त्रार्थत्यागो न भवतीत्य् अर्थः । गृहस्थानाम् चाश्रमित्वे ऽपि यथोक्त एव निर्णयप्रकारः । <strong>कार्यं</strong> धमसंशयात्मकविवादपदम् । <strong>आश्रम</strong>ग्रहणाच् च विशिष्टविष्यता व्याख्यायते ॥ ८।३९० ॥</p>
<blockquote>
<p><strong>यथार्हम् एतान् अभ्यर्च्य ब्राह्मणैः सह पार्थिवः ।</strong><br>
<strong>सान्त्वेन प्रशमय्यादौ स्वधमं प्रतिपादयेत् ॥ ८।३९१ ॥</strong></p>
</blockquote>
<p>[^३२०]यथा तत् कर्तव्यं तथेदानीम् आह । यो यादृशी पूजाम् अर्हति गुनानुरूपेण तं तथैव्<strong>आभ्यर्च्य</strong> <strong>ब्राह्मणैर्</strong> मन्त्रिपुरोहितादिभिः । अर्चायां साहित्यं[^३२१] धर्मप्रवचने वा । तदा च ब्राह्मणाः सत्या विज्ञेयाः । तैः <strong>सह</strong> <strong>स्वधर्मं</strong>[^३२२]** **न्याय्यम् अर्थं बोधयेत् । सिद्धे महत्त्वे सभ्येभ्य उपदेशः प्राधान्यार्थः । तान् पुरस्कुर्यात् । तथा हि । न राज्ञः क्रुध्यन्ति शास्त्रेण । प्रीतिस्तुतिवचनैः प्रथमं प्रशमय्य व्यपनीतक्रोधान्[^३२३] कृत्वा ततो ब्रूयात् ॥ ८।३९१ ॥</p>
<blockquote>
<p><strong>प्रतिवेश्यानुवेश्यौ</strong>[^३२४]** च कल्याणे विंशतिद्विजे ।**<br>
**अर्हाव् अभोजयन् विप्रो दण्डम् अर्हति माषकम् ॥ ८।३९२ ॥**</p>
</blockquote>
<p>विशन्त्य् अस्मिन्न् इति वेशो निवासः, तत्प्रतिगतः प्रतिवेशः[^३२५] गृहाभिमुखः,[^३२६] तत्र भवः <strong>प्रतिवेश्यः</strong>[^३२७] । आदिदीर्घपाठे[^३२८] स्वार्थिको ऽण् । एवम् <strong>अनुवेश्यः</strong> पृष्ठतो वसन्न् उच्यते[^३२९] । तौ चेन् न भोजयेत् । यदि स्वगृहम् आनीय <strong>कल्याणे</strong> विवाहाद्युत्सवे <strong>विंशति</strong>मात्रा यत्र <strong>द्विजा</strong> अन्ये भोज्यन्ते, तदा माषकं सुवर्णं दण्डं दाप्यः । हिरण्यम् इत्य् उत्तरत्र विशेषणाद् इहापि विज्ञायते । <strong>अर्हौ</strong> यदि तौ प्रतिवेश्यानुवेश्यौ[^३३०] योग्यौ भवतः, न द्विषन्तौ नात्यन्तनिर्गुणौ ॥ ८।३९२ ॥</p>
<blockquote>
<p><strong>श्रोत्रियाः श्रोत्रियं साधुं भूतिकृत्येष्व् अभोजयन् ।</strong><br>
<strong>तदन्नं द्विगुणं दाप्यो हिरण्यं चैव माषकम् ॥ ८।३९३ ॥</strong></p>
</blockquote>
<p>अप्रातिवेश्यार्थो ऽयम् आरम्भः । सब्रह्मचारिणाम् अयं नियमः । <strong>श्रोत्रियस्</strong> तादृशम् एव <strong>श्रोत्रियं</strong> गुणवन्तं <strong>भूतिकृत्येषु</strong> — भूतिर् विभवस् तन्निमितेषु कार्येषु — विभवे धनसंपत्तौ सत्यां यानि क्रियन्ते गोष्ठीभोजनादीनि । अथ वा <strong>भूति</strong>ग्रहणं कृत्यविशेषणम् । भूतिमन्ति यानि कृत्यानि प्राचुर्येण प्रभूततया विवाहादीनि क्रियन्ते, यत्र विंशतेर् अधिकनरा भोज्यन्ते । तादृशेषूत्सवेषु अभोजयंस् तदर्थम् अन्नं भूतिकृत्येषु भोक्तव्यं तावद्<strong>द्विगुणं</strong> तस्मै दापयेत् । राज्ञे वा उभयं[^३३१] <strong>हिरण्यं</strong> <strong>माषकं</strong>[^३३२] वा[^३३३] ॥ ८।३९३ ॥</p>
<blockquote>
<p><strong>अन्धो जडः पीठसर्पी सप्तत्या स्थविरश् च यः ।</strong><br>
<strong>श्रोत्रियेषूपकुर्वंश् च न दाप्याः केनचित् करम् ॥ ८।३९४ ॥</strong></p>
</blockquote>
<p><strong>सप्तत्या स्थविरः</strong> । प्रकृत्या विरूप इतिवत् तृतीया । सप्ततिर् वर्षाणि यस्य जातस्य स एवम् उच्यते । <strong>श्रोत्रियेषु</strong> वेदाध्यायिष्<strong>ऊपकुर्वन्</strong> पादशुश्रूषादिना कारुकर्मणा वा । एते <strong>न केनचित्</strong> &ldquo;शिल्पिनो[^३३४] मासि मासि&rdquo; (म्ध् ७।१३८) इत्यादि दाप्याः । क्षीणकोशेनापि न दाप्या[^३३५] इति <strong>केनचिद्</strong>ग्रहणम् ॥ ८।३९४ ॥</p>
<blockquote>
<p><strong>श्रोत्रियं व्याधितार्तौ च बालवृद्धाव् अकिंचनम् ।</strong><br>
<strong>महाकुलीनम् आर्यं च राजा संपूजयेत् सदा ॥ ८।३९५ ॥</strong></p>
</blockquote>
<p><strong>संपूजनम्</strong> अनुग्रहः, अनेकार्थत्वाद् धातूनाम् । न हि <strong>बाला</strong>दीनाम् अन्या पूजोपपद्यते । <strong>श्रोत्रियो</strong> ऽत्र ब्राह्मण एवेति स्मरन्ति । <strong>आर्तः</strong> प्रियवियोगादिना । <strong>अकिंचनो</strong> दुर्गतः । <strong>महाकुलीनः</strong> । ख्यातिधनविद्याशौर्यादिगुणे कुले जातो <strong>महाकुलीनः</strong> । <strong>आर्य</strong> ऋजुप्रकृतिर् अवक्रः । एतेषां दानमानादिभिर् अनुग्रहः कर्तव्यः ।</p>
<blockquote>
<p>span style=&ldquo;text-decoration-underline;&quot;&gt;केचिद्</span> <strong>अकिंचनं</strong> महाकुलीनविशेषणं व्याचक्षते ॥ ८।३९५ ॥<br>
<strong>शाल्मलीफलके श्लक्ष्णे नेनिज्यान् नेजकः शनैः ।</strong><br>
<strong>न च वासांसि वसोभिर् निर्हरेन् न च वासयेत् ॥ ८।३९६ ॥</strong></p>
</blockquote>
<p><strong>शाल्मली</strong> नाम वृक्षस् तद्विकारे <strong>फलके</strong> । स हि प्रकृत्यैव शल्क्ष्णो[^३३६] भवति । न च वाससो ऽपि पातैर् अवयवा अस्य च्यवन्ते । ते हि च्युता वासः पाटयेयुः । न चायं जातिनियमो ऽदृष्टाय[^३३७] । तेनान्यद्[^३३८] अपि यत् काष्ठम् एवंस्वभावं तत्फलके न दोषः । <strong>श्लक्ष्णे</strong> ऽपरुषे च । <strong>वासांस्य्</strong> अन्यदीयान्य् अन्यदीयैर् <strong>वासोभिर् न निर्हरेत्</strong> । बद्ध्वोपरिवेष्ट्य तीर्थे प्रक्षालयितुं न नयेत् । बन्धनाद् वाससां विनाशो मा भूत् । अधिकं हि तानि पीडितानि भवन्ति । <strong>न च वासयेत्</strong> । अन्यदीयानि वासांस्य् अन्यस्मै न प्रयच्छेत्,[^३३९] मूल्येन[^३४०] वसनार्थं न दद्यात् । एतद् धि वासनम्- वस्ते ऽपरः, तं रजको वासयति । अश्रुतत्वाद् दण्डस्य प्रकृतमाषकयोजना कर्तव्या ॥ ८।३९६ ॥</p>
<blockquote>
<p><strong>तन्तुवायो दशपलं दद्याद् एकपलाधिकम् ।</strong><br>
<strong>अतो ऽन्यथा वर्तमानो दाप्यो द्वादशकं दमम् ॥ ८।३९७ ॥</strong></p>
</blockquote>
<p>ततून् वयति <strong>तन्तुवायः</strong> कुविन्दः । शाकटकादेः पटस्य कर्ता । स सूत्रपलानि दश गृहीत्वा शाटकं वयन् एकपलाधिकं[^३४१] वस्त्रं दद्यात् । अनया वृद्ध्या सर्वं दद्यात् । स्थूलसूक्ष्मादिवाससां रोमवतां च कल्पना कर्तव्या । <strong>अन्यथा</strong> द्वादशपणो दण्डः । वृद्ध्यदाने[^३४२] ऽयं दण्डः । मूलच्छेदे तु[^३४३] गणोक्तः । एवं विंशतिपलं यदि न ददाति वृद्धिं द्विगुणो दण्डः । एवं कल्पना कार्या- त्रिगुणश् चतुर्गुण इत्यादि ।</p>
<blockquote>
<p>span style=&ldquo;text-decoration-underline;&quot;&gt;अन्ये</span> तु दण्डं राजभागम् इत्य् आहुः ॥ ८।३९७ ॥<br>
<strong>शुल्कस्थानेषु कुशलाः सर्वपण्यविचक्षणाः ।</strong><br>
<strong>कुर्युर् अर्घं यथापण्यं ततो विंशं नृपो हरेत् ॥ ८।३९८ ॥</strong></p>
</blockquote>
<p>येषु प्रदेशेषु शुल्कम् आदीयते तानि <strong>शुल्कस्थानानि</strong>[^३४४] राजभिर् वणिग्भिः[^३४५] स्वप्रतिदेशनियतानि कल्पितानि । तेषु स्थानेषु ये <strong>कुशलाः</strong> शौल्किकाः,[^३४६] ये धूर्तैर् न[^३४७] शक्यन्ते वञ्चयितुम्, तथा सर्वेषां पण्यानाम् आगमक्रयविक्रयक्षयव्ययसारासारादिविधिज्ञा[^३४८] <strong>विचक्षणाः</strong> ते[^३४९] भाण्डस्यागतस्य देशान्तरात्[^३५०] नीयमानस्य <strong>वार्घं कुर्युः</strong> । <strong>ततो</strong> <strong>विंश</strong>तिभागं राजा गृह्णीयात् ।</p>
<ul>
<li>span style=&ldquo;text-decoration-underline;&quot;&gt;किं पुनर्</span> अर्घकरणेन । एतावद् एव वक्तव्यं पण्यानां विंश्तिभागम् इति ।</li>
</ul>
<blockquote>
<p>span style=&ldquo;text-decoration-underline;&quot;&gt;सत्यम्,</span> यदा स्वरूपेण द्रव्यं राजा[^३५१] गृह्णाति । स्वरूपकान्य् उपयुज्यन्ते[^३५२] शाटकादीनि[^३५३] । तत्र विंशतिभागः प्राग् विंशतेर्<sup> </sup>[^३५४] न पाटनम् अन्तरेणोपपद्यत इत्य् एवमर्थम् अर्घकरणम् । अविक्रेयाणाम् आत्मोपयोगिनां नास्ति शुल्क इति ज्ञापितुं यथापण्यम् । एवं कालानुरूप्येण । न सर्वपण्यं सर्वदा विक्रियत एकरूपेणार्घेण । अतो देशकालापेक्षया पण्यानाम् अर्घव्यवस्था, न नियतो ऽर्घ इति ॥ ८।३९८ ॥<br>
<strong>राज्ञः प्रख्यातभाण्डानि प्रतिषिद्धानि यानि च ।</strong><br>
<strong>तानि निर्हरतो लोभात् सर्वहारं हरेन् नृपः ॥ ८।३९९ ॥</strong></p>
</blockquote>
<p><strong>राज्ञः</strong> संबन्धितया <strong>प्रख्यातानि</strong> <strong>यानि</strong> <strong>भाण्डानि</strong> राजोपयोगितया — यथा हस्तिनः, काश्मीरेषु कुंकुमम्, प्राच्येषु[^३५५] पट्टोर्णादीनि, प्रतीच्येष्व् अश्वाः, दाक्षिणात्येषु मणिमुक्तादीनि — यद् यस्य राज्ञो विषये सुलभम् अन्यत्र दुर्लभं तत्र तस्य प्रख्यापनं[^३५६] भवति । तेन हि राजान इतरेतरं संदधते । <strong>प्रतिषिद्धानि यानि</strong> राज्ञा मदीयाद् देशान् नैतद् अन्यत्र नेयम् अत्रैव वा विक्रेयं यथा दुर्भिक्षे धान्यम् इत्य् एवमादीनि । <strong>लोभान् निर्हरतो</strong> देशान्तरं नयतो विक्रीणानस्य वा <strong>सर्वहारं हरेत्,</strong> सर्वहरणं सर्वहारः । अयं धनलोभान् नयतो दण्डः । राजान्तरोपायनार्थं त्व् अधिकतरः शारीरो ऽपि दुर्गावरोधादिः ॥ ८।३९९ ॥</p>
<blockquote>
<p><strong>शुल्कस्थानं परिहरन्न् अकाले क्रयविक्रयी ।</strong><br>
<strong>मिथ्यावादी च संख्याने दाप्यो ऽष्टगुणम् अत्ययम् ॥ ८।४०० ॥</strong></p>
</blockquote>
<p><strong>क्रयविक्रयी</strong> वाणिजक[^३५७] उच्यते । <strong>शुल्कस्थानं परिहरन्</strong> उत्पथेन गच्छन्, <strong>अकाले</strong> वा रात्रौ शुल्काध्यक्षेषु गतेषु । <strong>संख्याने</strong> <strong>मिथावादी</strong> न्यूनं कथयति गणनायाम् । उपलक्षणं चैतत् संख्यानम् । तेन प्रच्छादने ऽप्य् एष एव विधिः । <strong>दाप्यो ऽष्टगुणम् अत्ययं</strong> दन्डः[^३५८] । यावद् अपह्नुते तावदष्टगुणम्, यावान् वा तस्यापह्नुतस्योचितः शुल्कस् तदष्टगुणं[^३५९] दाप्यः । आद्यम् एव युक्तम् । <strong>अत्यय</strong>शब्दो हि तत्र समञ्जसः, तद्धेतुत्वाद् द्रव्ये ।</p>
<blockquote>
<p>span style=&ldquo;text-decoration-underline;&quot;&gt;अन्ये</span> त्व् <strong>अकाले क्रयविक्रयी</strong>[^३६०] इति संबन्धं कुर्वन्ति । अकालश् चागृहीते शुल्के रहसि वा प्रतिषेधो ऽयम् ॥ ८।४०० ॥<br>
<strong>आगमं निर्गमं स्थानं तथा वृद्धिक्षयाव् उभौ ।</strong><br>
<strong>विचार्य सर्वपण्यानां कारयेत् क्रयविक्रयौ ॥ ८।४०१ ॥</strong></p>
</blockquote>
<p>आपणभूमौ ये विक्रेतारस् ते न स्वेच्छया मूल्यं कर्तुं लभेरन्, नापि राजा क्रीणीयात् स्वरुचिकृतेन मूल्येन । कथं तर्हि । इदम् इदं निरूप्यम्[^३६१] । <strong>आगमम्</strong> — किं प्रत्यागच्छति देशान्तराद् उत न, तथेयतो[^३६२] दूराद् आगच्छति । एवं <strong>निर्गमस्थाने</strong> — किं संप्रत्य् एव विक्रियते, उत तिष्ठति । संप्रति निष्क्रामतो द्रव्यस्य स्वल्पो ऽपि लाभो महाफलः, तदुत्थितेन मूल्येन द्रव्यान्तराविषयेण[^३६३] क्रयविक्रयेण[^३६४] पुनर् लाभः । <strong>स्थानात्</strong> <strong>वृद्धिक्षयौ-</strong> कियत्य् अस्य वृद्धिस् तिष्ठति, कीदृशो वा क्षयः । इत्य् एतत् सर्वं परीक्ष्य, स्वदेशे <strong>क्रयविक्रयौ</strong> <strong>कारयेत्</strong> । यथा न वणिजां पीडा भवति, नापि क्रेतॄणाम्, तथार्घं व्यवस्थापयेत् ॥ ८।४०१ ॥</p>
<blockquote>
<p><strong>पञ्चरात्रे पञ्चरात्रे पक्षे पक्षे ऽथ वा गते ।</strong><br>
<strong>कुर्वीत चैषां प्रत्यक्षम् अर्घसंस्थापनं नृपः ॥ ८।४०२ ॥</strong></p>
</blockquote>
<p>आगमनिर्गमनादेर् द्रव्यस्यानित्यत्वाद् उपचयापचयाव् अर्घस्यानेकरूपौ । ततो ऽर्घसंस्थापनं <strong>पञ्चरात्रे पञ्चरात्रे</strong> प्रत्यक्षीकार्यम्, न सकृत् कृतं मन्तव्यम्, नापि वणिजो विश्वसितव्याः । किं तर्हि, स्वयं प्रतिजागरणीयम् । यद् द्रव्यं चिरेण निष्क्रामति तत्र <strong>पक्षे</strong> ऽर्घगवेषणम् अन्यत्र पाञ्चरात्रिकम् ॥ ८।४०२ ॥</p>
<blockquote>
<p><strong>तुला मानं प्रतीमानं सर्वं च स्यात् सुलक्षितम् ।</strong><br>
<strong>षट्सु षट्सु च मासेषु पुनर् एव परीक्षयेत् ॥ ८।४०३ ॥</strong></p>
</blockquote>
<p><strong>तुला</strong> प्रसिद्धा । <strong>मानं</strong> प्रस्थो द्रोण इत्यादि । <strong>प्रतीमानं</strong> सुवर्णादीनां परिच्छेदार्थं यत् क्रियते । सर्वतोभागे तत् <strong>सुलक्षितं</strong> राजचिह्नैर् अङ्कितं कार्यम् । स्वयं प्रत्यक्षेण परिच्छिद्य स्वमुद्रया । <strong>परीक्षयेत् षट्सु षट्सु मासेषु पुनः</strong> परीक्षां कारयेद् आप्तैर् अधिकारिभिर् यथा न विचालयन्ति केचित् ॥ ८।४०३ ॥</p>
<blockquote>
<p><strong>पणं यानं तरे दाप्यं पौरुषो ऽर्धपणं तरे ।</strong><br>
<strong>पादं</strong>[^३६५]** पशुश् च योषिच् च पादार्धं रिक्तकः पुमान् ॥ ८।४०४ ॥**</p>
</blockquote>
<p>नदीतीरे <strong>यानं</strong> गन्त्रीशकटादि <strong>तरे</strong>[^३६६] <strong>पणं दाप्यम्</strong> । भाण्डपूर्णानाम् उत्तरत्रोपदेशाद् रिक्थभाण्डानां यानानां यानद्रव्यानयनार्थम् उत्तरार्यमाणानाम् अयं राजभागः । <strong>पौरुष</strong>वाह्यो[^३६७] भारो द्रव्यानयनार्थम् आनीयमानो <strong>ऽर्धपणं</strong> दाप्यः । <strong>पशुर्</strong> गोमहिष्यादिः पादम्, स्त्री च । <strong>रिक्तको</strong> न किंचित् । यो गृहीतवान् बारं स <strong>पुमान्</strong> <strong>पादार्धं</strong> दाप्यः । रिक्तस्य पुंसो नदीलङ्घनसामर्थ्यसंभावनया[^३६८] लाघवाद् अल्पम् आदानम् । स्त्री अशक्तत्वात् स्वयं तरणे[^३६९] बहु दाप्यते । <strong>तरे</strong> तरनिमित्तम् ॥ ८।४०४ ॥</p>
<blockquote>
<p><strong>भाण्डपूर्णानि यानानि तार्यं दाप्यानि सारतः ।</strong><br>
<strong>रिक्तभाण्डानि यत् किंचित् पुमांसश् चापरिच्छदाः ॥ ८।४०५ ॥</strong></p>
</blockquote>
<p><strong>भाण्डं</strong> द्रव्यं वस्त्रव्रीह्यादि । तेन <strong>पूर्णानि यानानि</strong> <strong>सारतस् तार्यं</strong> तारार्थं <strong>दाप्यानि</strong> । यदि महार्घं वस्त्रादि तत्र बह्वारोपितं तदा बहु दाप्यानि, अथ व्रीह्यादिना नातिभारेण[^३७०] तदाल्पम्[^३७१] । एवं नद्याः सुतरदुस्तरत्वेन कल्पना कर्तव्या । <strong>रिक्तभाण्डानि</strong> यानानि <strong>यत् किंचित्</strong> पणपादानि[^३७२] । <strong>भाण्ड</strong>शब्दो ऽत्र धनवचनः । ये चापरिच्छदास्[^३७३] ते न पादार्धम्, अपि तु यत् किंचित् ततो ऽधिकं न्यूनं वा । अत्र न शक्यो नियमः, अतः कल्पनैव शास्त्रार्थः ॥ ८।४०५ ॥</p>
<blockquote>
<p><strong>दीर्घाध्वनि यथादेशं यथाकालं तरो भवेत् ।</strong><br>
<strong>नदीतीरेषु तद् विद्यात् समुद्रे नास्ति लक्षणम् ॥ ८।४०६ ॥</strong></p>
</blockquote>
<p>पारावारोत्तारणे पूर्वं दानम् । अयं नावा ग्रामान्तरगमने । <strong>दीर्घाध्वनि</strong> योजनादिपरिमाणेन गन्तव्ये[^३७४] । <strong>यथादेशम्</strong> । यस्मिन् देशे यत् तरिदानं नाविकैः स्थापितं तद् एव । <strong>यथाकालम्</strong> । कालो वर्षादिः बहूदकः,[^३७५] तत्रान्यन् मूल्यम् । स्वल्पोदकायां सरिति चिरेण ग्रामप्राप्तौ नाविकानाम् अधिकतरायासवताम् अधिकमूल्यम् । तरमूल्ये कारणे कार्यशब्दस् <strong>तरो</strong>[^३७६] <strong>भवेद्</strong> इति । यावद् यावद् दीर्घो देशस् तावत् तावत् तरपणो वर्धते । एतच् च <strong>नदीतीरेषु विद्यात्</strong> । <strong>समुद्रे</strong> सागरे <strong>नास्ति</strong> तर<strong>लक्षणम्</strong> । न शक्यते लक्षयितुं कति योजनानि नौर् व्यूढा येन तदनुसारेण मूल्यं कल्प्यते[^३७७] । नदनदीषु शक्यते ज्ञातुम् अयं पन्था योजनमात्रो द्वियोजन इति । तत्र हि तत्र ग्रामाः परिमाणचिह्नम् । तत्रैकयोजने ऽध्वनि यन् मूल्यं द्विगुणं तद् द्वियोजने । समुद्रे तु बहुवाह्या नौः, न च सुष्टु शक्यते योजनादिपरिच्छेदः कर्तुम् । अत एवोक्तं <strong>समुद्रे नास्ति लक्षणम्</strong> इति ॥ ८।४०६ ॥</p>
<blockquote>
<p><strong>गर्भिणी तु द्विमासादिस् तथा प्रव्रजितो मुनिः ।</strong><br>
<strong>ब्राह्मणा लिङ्गिनश् चैव न दाप्यास् तारिकं तरे ॥ ८।४०७ ॥</strong></p>
</blockquote>
<p>द्वाभ्यां मासाभ्याम् ऋतुदर्शनस्य व्यक्तगर्भा स्त्री भवति । तस्या अनुग्राह्यत्वात् तरपणो न ग्राह्यः । <strong>प्रव्रजितश्</strong> चतुर्थाश्रमी । <strong>मुनिस्</strong> तापसः । <strong>ब्राह्मणा लिङ्गिनो</strong> ब्रह्मचारिणः । ब्राह्मणग्रहणं विशेषणम् । तेन बाह्यप्रव्रज्यालिङ्गधरिणां नैष विधिः । तरप्रयोजनं <strong>तारिकं</strong> पणादि तरनिमित्तं न दाप्याः । वृत्तानुरोधात् <strong>तारिकम्</strong> इति सिद्धे <strong>तर</strong>ग्रहणम् ॥ ८।४०७ ॥</p>
<blockquote>
<p><strong>यन् नावि किंचिद् दाशानां विशीर्येतापराधतः ।</strong><br>
<strong>तद् दाशैर् एव दातव्यं समागम्य स्वतो ऽंशतः ॥ ८।४०८ ॥</strong></p>
</blockquote>
<p>नाव्यारोपितभाण्डं तरणिकायां यद् <strong>दाशानां</strong> नाविकानाम् अपराधाद् आवर्तमानजलेन प्रदेशेन नयतां वा तत्स्थानं ज्ञात्वा दृढबन्धनेन जलप्रवेशम्[^३७८] अकुर्वतां वध्र्यादिनहनीभिर् अयोमयीभिश् चर्मबन्धैः सूत्रबन्धैर् वा शिथिलीकृतवातां यदि भाण्डं <strong>विशीर्येत</strong> विनाश्येत तदा तैर् एव <strong>दात्व्यं स्वतो ऽंशतः</strong> स्वभागाद्[^३७९] भाण्डस्वामिने, <strong>समागम्य</strong> यावन्तो नाव्यारूढा दाशाः ॥ ८।४०८ ॥</p>
<blockquote>
<p><strong>एष नौयायिनाम् उक्तो व्यवहारस्य निर्णयः ।</strong><br>
<strong>दाशापराधतस् तोये दैविके नास्ति निग्रहः ॥ ८।४०९ ॥</strong></p>
</blockquote>
<p>नौभिर् यान्ति तच्छीला <strong>नौयानिनः</strong>, तेषाम् <strong>एष</strong> विधिर् <strong>उक्तो</strong> यथा <strong>दाशापराधाद्</strong> यद् भ्रष्टम्[^३८०] उदके तद् दद्युः । <strong>दैविके</strong> दोष उत्पाते वातादिना नौभङ्गे <strong>नास्ति</strong> नाविकानां द्रव्यनाशे <strong>निग्रहः</strong> ।</p>
<blockquote>
<p>एष स्थले भाण्डवाहकानां भारिकाणां वा न्यायः । यद्य् अप्रमादेन प्रक्रामति भारिको गृहीतदण्डावलंबनो दृढबन्धोपरिभागो ऽकस्माद् दृष्ट्या[^३८१] पथि कर्दमीकृते पतितस्य भाण्डं नश्येन् न भारिकस्य दोषः स्यात् ॥ ८।४०९ ॥<br>
<strong>वाणिज्यं कारयेद् वैश्यं कुसीदं कृषिम् एव च ।</strong><br>
<strong>पशूनां रक्षणं चैव दास्यं शूद्रं द्विजन्मनाम् ॥ ८।४१० ॥</strong></p>
</blockquote>
<p><span style="text-decoration-underline;">इह केचिद्</span> व्याचक्षते । अनिच्छन्ताव् अपि वैश्यशूद्रौ बलाद् एव तानि कर्माणि कारयितव्यौ यत एतयोः स्वधर्मो ऽयम् । सत्य् अपि दृष्टार्थत्वे ऽदृष्टार्थता विद्यते नियमविधित्वात् । एवं च सति ब्राह्मणो ऽपि हठात् प्रतिग्राहयितव्य इत्य् आपतति । पक्ष एव दोषत्वेनायम् उक्त इति चेद्, अत्राप्य् एष एव पक्षः ।</p>
<blockquote>
<p>span style=&ldquo;text-decoration-underline;&quot;&gt;तद् अयुक्तम्</span> । सत्यां धनार्थितायां[^३८२] शास्त्रतो नियमः । न तु विधिनिबन्धनैव[^३८३] प्रवृत्तिः । यत्र स्वयं प्रयोजकम् अस्ति तत्र न[^३८४] विधिः प्रयोक्तृत्वम् । नियमांशे तु विधेर् व्यापारः । स चेदृशो[^३८५] नियमः । <strong>वैश्यम्</strong> एव <strong>कारयेद् वाणिज्यम्,</strong> अन्यं कुर्वाणम् असत्याम् आपदि दण्डयेत् । एवं ब्राह्मणम् एव प्रतिग्रहम् । तथा च प्रतिग्रहसमर्थो ऽपि संतोषपरश् च स्याद् इत्य् आपद्यते । यद् अपि श्रूयते &ldquo;अनिच्छतः&rdquo; अपीति[^३८६] (म्ध् ८।४१२), सो ऽर्थवादः । <strong>शूद्रम्</strong> एव <strong>दास्यम्</strong> इत्य् एवं सर्वत्र नियमरूपता द्रष्टव्या ॥ ८।४१० ॥<br>
<strong>क्षत्रियं चैव वैश्यं च ब्राह्मणो वृत्तिकर्शितौ ।</strong><br>
<strong>बिभृयाद् आनृशंस्येन स्वानि कर्माणि कारयन् ॥ ८।४११ ॥</strong></p>
</blockquote>
<p>[^३८७]<strong>वृत्त्या कर्शितौ ब्राह्मणो बिभृयाद्</strong> भक्तदानादिना, क्षत्रियवैश्ययोर् भरणं कुर्यात् । **आनृशंस्येन **अनुकम्पया <strong>स्वानि कर्माणि कारयेत्</strong>, ब्राह्मणस्य यानि स्वानि समित्कुशोदकुंभाहरणादीनि । अथ वा क्षत्रियवैशयोर् यानि स्वानि । क्षत्रियो ग्रामरक्षादौ नियोक्तव्यो वैश्यः स्वकृषिपसुपाल्यादौ । महाधनो यो ब्राह्मणो महापरिच्छदश्[^३८८] च सामर्थ्यात् तस्यैष विधिः । <strong>स्वानि कर्माणीति</strong> वचनात् दास्यं न[^३८९] कारयितव्यौ[^३९०] गर्हितोच्छिष्टमार्जनादि ॥ ८।४११ ॥</p>
<blockquote>
<p><strong>दास्यं तु कारयंल् लोभाद् ब्राह्मणः संस्कृतान् द्विजान् ।</strong><br>
<strong>अनिच्छतः प्राभवत्याद् राज्ञा दण्ड्यः शतानि षट् ॥ ८।४१२ ॥</strong></p>
</blockquote>
<p><strong>संस्कृता</strong> उपनीताः । यद्य् अपि द्विजग्रहणाद् एवैतल् लभ्यते तथापि त्रैवर्णिकजात्युपलक्षणार्थं न विज्ञायीति । यो <strong>ब्राह्मणः</strong> समानजातीयान् दास्यं पादधावनोच्छिष्टावकरणसंमार्जनादिरूपम्[^३९१] <strong>अनिच्छतः</strong> । प्रभवतो भावः[^३९२] <strong>प्राभवत्यं</strong> प्रभुत्वम् । शक्यातिशययोगतो बलादिना यः कारयति <strong>स षट्शतानि दण्ड्यः</strong> । <strong>लोभाद्</strong> एतत् । द्वेषादिभिस् त्व् अधिको दण्ड्यः । शत्रन्तस्य भवतेर् भावप्रत्यये प्राभवत्याद् इति रूपम् । प्रभुत्वेनेति वचनाद् गुरोर् न दोषः । <strong>अनिच्छत</strong> इति वचनाद् इच्छताम् अन्यो दण्डः ॥ ८।४१२ ॥</p>
<blockquote>
<p><strong>शूद्रं तु कारयेद् दास्यं क्रीतम् अक्रीतम् एव वा ।</strong><br>
<strong>दास्यायैव हि सृष्टो ऽसौ ब्राह्मणस्य स्वयंभुवा ॥ ८।४१३ ॥</strong></p>
</blockquote>
<p><strong>क्रीतम् अक्रीतं</strong> भक्ताद्युपनतम् । वक्ष्यमाणस्य विधेर् अनुवादो ऽयम् । <strong>दास्यायैवे</strong>त्य् अर्थवादः ॥ ८।४१३ ॥</p>
<blockquote>
<p><strong>न स्वामिना निसृष्टो ऽपि शूद्रो दास्याद् विमुच्यते ।</strong><br>
<strong>निसर्गजं हि तत् तस्य कस् तस्मात् तद् अपोहति ॥ ८।४१४ ॥</strong></p>
</blockquote>
<p>यम् आश्रितः सप्तभिर् दासयोनिभिस्[^३९३] तेन <strong>निसृष्टो ऽपि</strong> तन्मुक्तो ऽपि[^३९४] ।[^३९५] किं तु <strong>निसर्गजं</strong> सहजं जतिसहभावि <strong>कः</strong>[^३९६] <strong>तस्माच्</strong> छूद्रात् <strong>तद्</strong> दास्यम्[^३९७] <strong>अपोहति</strong> अपनयति । यथा शूद्रजातिर् न तस्यापनेतुं शक्या, एवं दास्यम् अपि । अर्थवादो ऽयम् । यतो वक्ष्यति निमित्तविशेषे शूद्रस्य[^३९८] दास्यान् मोक्षः ॥ ८।४१४ ॥</p>
<blockquote>
<p><strong>ध्वजाहृतो भक्तदासो गृहजः क्रीतदत्रिमौ ।</strong><br>
<strong>पैत्रिको दण्डदासश् च सप्तैते दासयोनयः ॥ ८।४१५ ॥</strong></p>
</blockquote>
<p><strong>ध्वज</strong>ग्रहणं वाहनोपलक्षणार्थम् । ध्वजिनी सेनोच्यते । तत <strong>आहृतः</strong> । संग्रामे जितः सन् दासीकृतः ।</p>
<ul>
<li>
<p>span style=&ldquo;text-decoration-underline;&quot;&gt;किं</span> पुनर् इदं क्षत्रियस्य वचनम्, युद्धे जितः क्षत्रियो दासीभवति ।</p>
</li>
<li>
<p>span style=&ldquo;text-decoration-underline;&quot;&gt;नेति</span> ब्रूमः, शूद्रस्यैव प्रकृतत्वात्, &ldquo;दास्यायैव सृष्टो ऽसौ&rdquo; (म्ध् ८।४१३) इति । स्वामिनं जित्वा तदीयो दास <strong>आहृतः</strong> । आहर्तुर् दास्यं प्रतिपद्यते ।</p>
</li>
<li>
<p>span style=&ldquo;text-decoration-underline;&quot;&gt;ननु</span> शूद्रस्य विशेषेणैव दास्यम् उक्तम्, &ldquo;निसर्गजं तत् तस्य&rdquo; (म्ध् ८।४१४) इति ।</p>
</li>
<li>
<p>span style=&ldquo;text-decoration-underline;&quot;&gt;नैवम्</span> । तथा सत्य् अव्यवस्था स्यात्, कस्यासौ दास इति न विज्ञायते । सर्वे हि त्रैवर्णिकास् तस्य दास्याः[^३९९] । स्वधर्मम् अनुवृत्तस्य[^४००] चानियमो ऽविधित्वात् ।</p>
</li>
<li>
<p>span style=&ldquo;text-decoration-underline;&quot;&gt;अन्ये</span> तु[^४०१] &ldquo;सर्वे चोत्तरोत्तरं परिचरेयुः&rdquo; (ग्ध् १०।६६) इति क्षत्रियादीनाम् अपि दास्यम् अस्ति ।</p>
</li>
<li>
<p>span style=&ldquo;text-decoration-underline;&quot;&gt;तद् असत्</span> । अन्यद् दास्यम्, अन्या परिचर्या । निकृष्टकर्मकारित्वम् अप्य् अज्ञातस्य दास्यम् । सर्वस्य प्रेषितस्याप्रतिबन्धः[^४०२] । परिचर्या तु शरीरसंवाहनम् अर्थदारादिरक्षाधिकारः[^४०३] । नारदेन चैतत् प्रपञ्चितम् (न्स्म् ५।२४–४२) ।</p>
</li>
<li>
<p>भक्तलाभार्थं दास्यं प्रतिपन्नो <strong>भक्तदासः</strong> । गृहे जातो <strong>गृहजः</strong> । दास्याम् उत्पन्नो गर्भदासः । <strong>क्रीतो</strong> बूल्येन स्वामिनः सकाशात् । <strong>दत्रिमः</strong> प्रीत्यादृष्टार्थं वा दत्तः । क्रमागतः <strong>पैत्रिकः</strong> । अथ गृहजस्यास्य च को विशेषः । गृहजस् तदीयायाम् एव दास्यां जात इतरस् तु क्रमागतः । <strong>दण्डदासो</strong> राज्ञे दण्डं दातुम् अशक्तो दासीक्रियते ।</p>
</li>
<li>
<p>&ldquo;कर्मणापि समं कुर्यात्&rdquo; (म्ध् ८।१७७) इत्य् अवर्णस्यापि दास्यम् <span style="text-decoration-underline;">इच्छन्ति</span> ।</p>
</li>
<li>
<p>span style=&ldquo;text-decoration-underline;&quot;&gt;तद् अयुक्तम्</span> । अन्यद् दास्यम् अन्यच् च तत्कर्मकारित्वम् । न चायं दण्डो येनान्तर्भवेत् । न च दासयोनिपुरुषधारणम् उक्तम्, केवलं कर्मणापीति । तथा दासकर्माप्य् अस्ति ।</p>
</li>
<li>
<p>span style=&ldquo;text-decoration-underline;&quot;&gt;ननु च</span> धर्मोपनतो ऽपि शूद्रो दास इष्यते । तत्र कथं <strong>सप्त दासयोनयः</strong> ।</p>
</li>
</ul>
<blockquote>
<p>span style=&ldquo;text-decoration-underline;&quot;&gt;नैष दोषः</span> । न तस्योत्पत्तिकं दासत्वम् । इच्छाधीनत्वाद् धर्मार्थिनः । न हि तस्य दानाधानक्रिया युज्यन्ते,[^४०४] क्रीतगृहजादिदासवत् । एवं ह्य् उक्तम्- &ldquo;यथा यथा हि सद्वृत्तम्&rdquo; (म्ध् १०।१२८) इति । तेनैवं ब्रुवतैतत् प्रदर्शितं भवति- न तस्य नित्यं दास्यं किं तर्हि फलविशेषार्थिनः । ततश् चानिच्छतो न[^४०५] दास्यम् अस्ति । अतो यदि शूद्रो विद्यमानधनः[^४०६] स्वातन्त्र्येण जीवेद् ब्राह्मणाद्यनपाश्रितो न जातु दुष्येत् ॥ ८।४१५ ॥<br>
<strong>भार्या पुत्रश् च दासश् च त्रय एवाधनाः स्मृताः ।</strong><br>
<strong>यत् ते समधिगच्छन्ति यस्य ते तस्य तद् धनम् ॥ ८।४१६ ॥</strong></p>
</blockquote>
<p>एते त्रयो ऽर्जितधना अप्य् <strong>अधनाः</strong> । स्वामिनो धनम् । यत् किंचित् ते धनम् अर्जयन्ति, <strong>तद् धनं</strong> <strong>तस्य</strong> स्वं यस्य ते स्वत्वम्[^४०७] आपन्नाः । भार्याधनं भर्तुः, पितुः पुत्रस्य, स्वामिनो दासस्य ।</p>
<ul>
<li>
<p>span style=&ldquo;text-decoration-underline;&quot;&gt;ननु च</span> यद्य् एते निर्धनाः कथम् एषां कर्मभिर् अधिकारः । तत्रेदं नोपपद्यते- &ldquo;पुत्रौ चेद् आहिताग्नी स्यातां येभ्यः पिता दद्यात् तेभ्यः पुत्रः&rdquo; इति । दम्पत्योर् अपि सहजधर्मश् चरितव्यः- &ldquo;धर्मे चार्थे च कामे च नातिचरितव्या त्वया&rdquo; इति । यदि च निर्धना[^४०८] को ऽन्यो ऽर्थे[^४०९] ऽनतिचारः । शूद्रस्यापि &ldquo;पाकयज्ञैः स्वयं यजेत&rdquo; (ग्ध् १०।६५) इति निर्धनत्वे विरुध्यते । स्वच्छन्दशूद्रविषयत्वेन विरोधो न भवेत् । अस्ति तावद् दासानां स्वधने स्वाम्यम्, यदा स्वधनम् इति व्यपदिश्यते । न ह्य् असति संबन्धे व्यपदेशः । अर्जनं च स्वत्वं नापादयतीति विप्रतिषिद्धम् । तस्माद् विरुद्धम् इदं <strong>यत् ते समधिगच्छन्ति</strong> न तत् तेषां स्वम् इति[^४१०] । यथा कश्चिद् ब्रूयात्- &ldquo;यस्या अहं पुत्रः सा न[^४११] मम जननी&rdquo; इति, तादृग् एतत् । असति वा स्त्रीणां स्वाम्ये- &ldquo;पत्न्यैव रतम् अनुमतं[^४१२] क्रियते,&rdquo; &ldquo;पत्नी वै पारिणह्यस्येशे&rdquo; (म्स् ३।७।९) इत्यादि श्रुतयो निरालम्बनाः स्युः ।</p>
</li>
<li>
<p>span style=&ldquo;text-decoration-underline;&quot;&gt;अत्रोच्यते</span> । पारतन्त्र्यविधानम् एतत् । असत्यां भर्तुर् अनुज्ञायां न स्त्रीभिः स्वातन्त्र्येण यत्र क्वचिद् धनं विनियोक्तव्यम् । एवं पुत्रदास्योर् अपि द्रष्टव्यम् ।</p>
</li>
</ul>
<blockquote>
<p>span style=&ldquo;text-decoration-underline;&quot;&gt;अन्ये</span> तु मन्यन्ते- भार्यापुत्रग्रहणं दासार्थम् । तस्य चैतद् वचनम् उत्तरार्थम् । आपदि तासां धनग्रहणे न विचिकित्सितव्यम्, भर्तुर् एव हि तत् स्वम् ॥ ८।४१६ ॥<br>
<strong>विस्रब्धं ब्राह्मणः शूद्राद् द्रव्योपादानम् आचरेत् ।</strong><br>
<strong>न हि तस्यास्ति किंचित् स्वं भर्तृहार्यधनो हि सः ॥ ८।४१७ ॥</strong></p>
</blockquote>
<p>तथा च <span style="text-decoration-underline;">कश्चिद्</span> आह- धर्मोपगतशूद्रविषयम् इदम् ।</p>
<blockquote>
<p>span style=&ldquo;text-decoration-underline;&quot;&gt;तद् उक्तम्</span>, विशेषे प्रमाणाभावात् । तस्मात् सर्वस्य दासः शूद्रस् तस्यैव प्रतिग्राह्यत्वम् उच्यते ।<br>
<strong>विस्रब्धं</strong> निःशङ्कम् । शूद्रधनं कथं प्रतिगृह्णीयात्, प्रतिषिद्धं हि तत्, इत्य् एषा शङ्का न[^४१३] कर्तव्या । यतो <strong>न</strong> <strong>तस्य किंचिद्</strong> अर्थो यस्य निचयः स्याद् इत्य् उक्तं भवति । <strong>भर्त्रा</strong> स्वामिना ह्रियते धनम् अस्य,[^४१४] एतद् एवार्जने तस्य प्रयोजनम्, स्वामी गृह्णाति[^४१५] । अतो <strong>विस्रब्धं</strong>[^४१६] द्रव्योपादानं[^४१७] द्रव्यग्रहणं कुर्यात् । तेनानुपनीयमानम्[^४१८] अपि स्वगृहस्थम् इव[^४१९] विनियुञ्जीत । सति प्रयोजन एतद् युक्तं भवति । अविद्यमानधनस्य दासाच् छूद्रात् प्रतिगृह्णतो न दोषः ॥ ८।४१७ ॥<br>
<strong>वैश्यशूद्रौ प्रयत्नेन स्वानि कर्माणि कारयेत् ।</strong><br>
<strong>तौ हि च्युतौ स्वकर्मभ्यः क्षोभयेताम् इदं जगत् ॥ ८।४१८ ॥</strong></p>
</blockquote>
<p>कर्म व्यतिक्रामन्तः क्षोभयेयुर् आकुलीकुर्युर् जगदत् । अतस् ते <strong>प्रयत्नेन</strong> <strong>स्वकर्मभ्यश्</strong> च्यावयितुं न लभेरन्[^४२०] । अनल्प[^४२१] एवातिक्रामे भूयसा दण्डेन योजनीया वैश्या अपि । बन्धनं नास्ति । अपि धनशक्यः स्वधर्मः ॥ ८।४१८ ॥</p>
<blockquote>
<p><strong>अहन्य् अहन्य् अवेक्षेत कर्मान्तान् वाहनानि च ।</strong><br>
<strong>आयव्ययौ च नियताव् आकरान् कोशम् एव च ॥ ८।४१९ ॥</strong></p>
</blockquote>
<p>राजधर्माणाम् अनुसंधानार्थम् । <strong>कर्मान्ताः</strong> कृषिशुल्कस्थानादयः[^४२२] । <strong>वाहनम्</strong>[^४२३] हस्त्यादि । <strong>आयव्ययम्</strong>[^४२४] इदम् अस्य प्रविष्टम्, इदं निर्यातम्, इत्य् एव[^४२५] सततं गवेषणीयम् । <strong>आकराः</strong> धातवः सुवर्णाद्युत्पादे भवन्ति भूमयः । <strong>कोशः</strong> द्रव्यनिचयस्थानम्[^४२६] ॥ ८।४१९ ॥</p>
<blockquote>
<p><strong>एवं सर्वान् इमान् राजा व्यवहारान् समापयन् ।</strong><br>
<strong>व्यपोह्य किल्बिषं सर्वं प्राप्नोति परमां गतिम् ॥ ८।४२० ॥</strong></p>
</blockquote>
<p>उक्तेन प्रकारेण <strong>व्यवहारान्</strong> ऋणादीन् <strong>समापयन्</strong> निर्णयावसानं कुर्वन् यत् किंचित् तत् सर्वम् अविज्ञातदोषं तत् <strong>सर्वं</strong> <strong>व्यपोह्य</strong> अपनुद्य पापं <strong>परमां गतिम्</strong> अभिप्रेतां स्वर्गापवर्गभूमिं <strong>प्राप्नोति</strong> लभते ॥ ८।४२० ॥</p>
<p>**इति मानवे धर्मशास्त्रे भृगुप्रोक्तायां संहितायां **</p>
<p><strong>राजधर्मे व्यवहारनिर्णये सामान्यव्यवहारो नाम अष्टमो ऽध्यायः ॥</strong></p>
<p><strong>इति श्रीभट्टवीरस्वामिसूनोर् भट्टमेधातिथिकृते</strong></p>
<p><strong>मनुभाष्ये ऽष्टमो ऽध्यायः ॥</strong></p>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vishvAsa.github.io/kalpAntaram/smRtiH/manuH/medhAtithiH/08/04/Text/">Text </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: Text</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kalpAntaram/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      <a href="https://github.com/vishvAsa/kalpAntaram/actions/workflows/build.yml"><img src="https://github.com/vishvAsa/kalpAntaram/actions/workflows/build.yml/badge.svg"> Built </a> on 2021 Aug 8 04:31:51 UTC. (<a href="http://google.com/search?q=04%3a31%3a51%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
