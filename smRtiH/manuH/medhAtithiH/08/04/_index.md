+++
title = "+०४"

+++

> **निग्रहेण हि पापानां साधूनां संग्रहेण च ।**  
**द्विजातय इवेज्याभिः पूयन्ते सततं नृपाः ॥ ८.३११ ॥**

पापयुक्ताः पुरुषाः **पापाः** । तेषां **निग्रहः** पूर्वोक्तः[^१] । यथाशास्त्रवर्तिनः[^२] **साधवः** । तेषां **संग्रहो** ऽनुग्रहो यथाशक्त्युपकारः । तेन **पूयन्ते** विपाप्मानो भवन्ति प्रायश्चित्तेनेवेत्य्[^३] अर्थवादः । अथ वा पापानुत्पत्तिर् एव पूतत्वम् । ब्राह्मणा इव[^४] सततम् **इज्याभिः** नित्यैर् महायज्ञादिभिः ॥ ८.३११ ॥


[^४]:
     M G: eva


[^३]:
     M G J: prāyaścittena vety


[^२]:
     M G DK (1: 577): yathāśāstravadvartinaḥ


[^१]:
     M G: pūrvokta-

> **क्षन्तव्यं प्रभुना नित्यं क्षिपतां कार्यिणां नृणाम् ।**  
**बालवृद्धातुराणां च कुर्वता हितम् आत्मनः ॥ ८.३१२ ॥**

**कार्यिणो** ऽर्थिप्रत्यर्थिज्ञातिसुहृदः । कस्मिंश्चिद् वध्यमाने[^५] यदि तत्पिता तन्माता वा राजानं क्षिपेत् कुत्सयेत् अभ्शपेद् वा तदा क्षमा कार्या । **बाला**दीनां **कार्यिणाम्** अपि[^६] । एवम् **आत्मने हितं** कृतं भवति । क्षन्तव्यम् इत्य् एतद्विधेः फलम्[^७] एवात्महितम् ॥ ८.३१२ ॥


[^७]:
     M G: etad vividhaphalam


[^६]:
     M G DK omit: api


[^५]:
     M G DK (1: 78): dhanyamāne

> **यः क्षिप्तो मर्षयत्य् आर्तैस् तेन स्वर्गे महीयते ।**  
**यस् त्व् ऐश्वर्यान् न क्षमते नरकं तेन गच्छति ॥ ८.३१३ ॥**

**आर्तैर्** दण्ड्यमनतत्संबन्धिभिर् अधि**क्षिप्त** आक्रुष्टो यन् **मर्षयति** न क्रुध्यति **तेन** क्षमणेन **स्वर्गे महीयते** । कण्ड्वादित्वाद् यः[^८] । महत्त्वं प्राप्नोति स्वर्गे । अकोपेन तर्हि क्षमा कर्तव्या । अकामिनो यथाकामी अत आह । यत् तु[^९] प्रभुर् अहम् इत्य् अभिमानेन न सहते **तेन** **नरकं** प्राप्नोति । **आर्त**ग्रहणं बालवृद्धयोर् अपि प्रदर्शनार्थं पूर्वशेषत्वाद् अस्य ॥ ८.३१३ ॥


[^९]:
     DK: svarge akopena | na tarhi kṣamā kartavyā akāminā ayathākāminā | ata āha yas tv iti |


[^८]:
     M G: kaṇvādir ayam; DK (1: 79): kaṇḍvādir ayam

> **राजा स्तेनेन गन्तव्यो मुक्तकेशेन धीमता**[^१०]** ।**  
**आचक्षाणेन तत् स्तेयम् एवंकर्मास्मि शाधि माम् ॥ ८.३१४ ॥**

अविशेषोपादाने सुवर्णहारी **स्तेनो** द्रष्टव्यः, तस्यैव शास्त्रान्तरे गमनविधानात् । न चेदम् आगमनपरं[^११] विधिशास्त्रम्,[^१२] दण्डविधित्वात् । उक्तं हि "स्तेनस्यातः प्रवक्ष्यामि विधिं दण्डविनिर्णये" (म्ध् ८.३०१) इति । अतो ऽनुवादओ गमनस्यात्र[^१३] । राजसकाशं सुवर्णचौरेण गन्तव्यम्[^१४] । **मुक्तकेशेन धीमता** दैर्यवता । "धावता" इति पाठान्तरम् । **आचक्षाणेन** कथयता पथि तत्पातकम् "**एवंकर्मास्मि** ब्राह्मणस्य मयेयत् सुवर्णं हृतम् इति कुरु निग्रहं मे" ॥ ८.३१४ ॥


[^१४]:
     DK: gantavyam iti


[^१३]:
     M G: ato 'nuvādam agamanasyātra; DK: ato 'nuvādamātraṃ (and connects with what follows)


[^१२]:
     M G: vidhiśāstra-


[^११]:
     M G: vedanam āgamanaparaṃ

> **स्कन्धेनादाय मुसलं लगुडं वापि खादिरम् ।**  
**शक्तिं चोभयतस् तीक्ष्णाम् आयसं दण्डम् एव वा ॥ ८.३१५ ॥**

वर्णानाम् अनुक्रमेण मुसलादीनाम् उपदेशं <u>मन्यन्ते</u> । 

> span style="text-decoration-underline;">तद् अयुक्तम्</span> । **वा**शब्दो न समर्थितः स्यात् । न च ब्राह्मणस्येदं प्रायश्चित्तम् इच्छन्ति । तत्प्रायश्चित्तेषु निरूपयिष्यामः । **खदिर**जातिर् लगुड एव, न मुशलेनानुषक्तव्यः ॥ ८.३१५ ॥  
> **शासनाद् वा विमोक्षाद् वा स्तेनः स्तेयाद् विमुच्यते ।**  
**अशासित्वा तु तं राजा स्तेनस्याप्नोति किल्बिषम् ॥ ८.३१६ ॥**

**शासनान्** मुशलादिभिः प्रहरणात् क्षत्रियादिः पापान् मुच्यते । **विमोक्षाद्** उत्सर्गात् । गच्छ क्षान्तम् इति "ब्राह्मणस् तपसैव" (म्ध् ११.९९) इति वधतपसी विहिते । तत्र वधस् तावद् ब्राह्मणस्य नास्ति । तपस् तु प्रायश्चित्तं । न च तपसि[^१५] इच्छातो राजाभिगमनम् अस्ति । तस्मात् क्षत्रियादीनाम् एष विमोक्षः । स च धनदण्डं गृहीत्वा । यत आह **अशासित्वे**त्यादि । न च विमोक्षणसुद्धौ सत्यां राज्ञस् तदशासनाद् दोषोपपत्तिः । न च "शासनम् अपि विहितं मोक्षो ऽपि विहित, तत्र यस्मिन् पक्षे शासनं तदपेक्षं दोषवचनम्" । पाक्षिकं हि तथा कल्पनम्[^१६] । न च नित्यवच् छ्रुतस्य पाक्षिकत्वं युक्तं कल्पयितुम् । तथा च सामान्येन वसिष्ठादय आहुः । 


[^१६]:
     M G DK (1: 1703): kalpet


[^१५]:
     M G J: tapa

- एनो ऋच्छति[^१७] राजानम्[^१८] उत्सृजन्तं सकिल्बिषन् ।


[^१८]:
     DK: rājānam ṛcchati


[^१७]:
     M G J: adharmena svīyena ṛcchati

- तं चेद् घातयेद्[^१९] राजा घ्नन् धर्मेण न दुष्यति ॥ (वध् १९.४६) 


[^१९]:
     M G: cejyādyato

नायं विकल्पो युक्तः । क्वचिद् इयं हिंसा प्रतिषिद्धा- "न हिंस्याद् भूतानि" इति रागादिना पुरुषार्थतया प्राप्ता । क्वचिद् विहिता- क्रत्वर्थत्वेन "यो दीक्षितो यद् अग्नीषोमीयम्" (त्स् ६.१.११.६) इति । इदं[^२०] तु शासनविमोक्षणवचनं[^२१] न हि नाम प्रतिषिद्धं[^२२] सति विधौ । 


[^२२]:
     M G: pratiṣiddhādyuktau; DK: pratiṣiddhā ukte


[^२१]:
     M G: -vañcanā; DK: -vañcanāt


[^२०]:
     M G DK: iyaṃ

- span style="text-decoration-underline;">कथं</span> न प्रतिषेधो "न हिंस्याद् भूतानि" इति सामान्यतः प्रतिषेधो विधिविशेषम् अन्तरेण न शक्यो बाधितुम् । 

- span style="text-decoration-underline;">अथोच्यते</span> । नैवायं प्रतिषेधस्य विषयः, कर्मार्थत्वात् । कथं पुनर् अन्तरेण विधिं कर्मार्थता शक्यावगन्तुम् । लोकत इति चेत्, लौकिकी तर्हि प्रवृत्तिः । कथं तर्हि प्रतिषेधस् तत्रावतरेत् । 

- span style="text-decoration-underline;">ननु</span> च प्रदाने प्रवृत्तिर् निरूप्यताम् । यदि तावद् वैदिकी प्रवृत्तिस् ततस् तदङ्गे हिंसायाम् अपि तत एव । एका हि प्रवृत्तिर् अङ्गप्रधानयोः[^२३] । अथ लिप्सातो ऽङ्गे ऽपि तत्र[^२४] प्रवृत्तिः, सुतरां तर्हि हिंसेयं लौकिकी । जीविकार्थिनो हि प्रजापालनाधिकारनियमो न[^२५] वेधः । तेनेयम् अङ्गस्थापि हिंसा श्येनेन[^२६] तुल्यत्वात् प्रतिषेधविषयः । न च लौकिकम् अस्या नियतम् अङ्गत्वम् । नो[^२७] हिंसाम् अन्तरेण प्रजापालनम् अशक्यम्, निरोधादिनापि शक्यत्वात् । नैष नियमः । एकरूपाङ्गप्रधानयोः प्रवृत्तिर् इति स्यान् नाग्नीषोमीययोर् अनेन न[^२८] विशेषः स्यात् । अतो लिप्सालक्षणे ऽपि प्रधाने ऽङ्गे विधिलक्षणम्[^२९] अभ्युपेतव्यम् । न चैषां[^३०] हिंसा विधिलक्षणा[^३१] शक्याभ्युपगन्तुं स्वरूपस्य कार्यस्य च लौकिकत्वात् पालनस्य हिंसायाश् च । अथ विधिलक्षणा षोडशिग्रहणवद्[^३२] विकल्पितुम् अर्हति शासनवचनेन प्रतिषिद्धा । 


[^३२]:
     M G: ṣoḍaśa-


[^३१]:
     M G: vidhiḥ lakṣaṇā


[^३०]:
     M G J: caiṣa


[^२९]:
     M G: pradhānāṅgavidhilakṣaṇam


[^२८]:
     M G J omit: na


[^२७]:
     DK: na


[^२६]:
     M G: mukhyena; J: śyena-


[^२५]:
     M G DK: 'tra


[^२४]:
     DK: tata eva


[^२३]:
     M G: antaraṅga-

> span style="text-decoration-underline;">अन्ये</span> तु मन्यन्ते । द्वे एते वाक्ये । शासनाद् इति स्तेनस्य बुद्धिर् उच्यते । परेणार्धेन राज्ञस् तदशासने दोषः । तत्र यदि राजाशासनदोषम् आत्मन्य् अङ्गीकृत्य मुञ्चेन् मुच्येतैवैनसः । एवं ब्राह्मणस्यापि स्वयम् आगतस्य वधः शुद्धिहेतुः-[^३३] "लक्ष्यं शास्त्रभृताम्[^३४]" (म्ध् ११.७२) इति वचनात् । "न शारीरो ब्राह्मणदण्डः" (ग्ध्१२.४३) इति[^३५] राजा यदि प्रतिषेधातिक्रमेण हन्याद् ब्राह्मणः शुध्येद् एव ।   
> **अशासित्वा** मुशलादिभिर् अहत्वा । **स्तेनस्य** यत् पापं तेन युज्यते ॥ ८.३१६ ॥  
> **अन्नादे भ्रूणहा मार्ष्टि पत्यौ भार्यापचारिणी ।**  
**गुरौ शिष्यश् च याज्यश् च स्तेनो राजनि किल्बिषम् ॥ ८.३१७ ॥**

अन्नम् अत्तीत्य् **अन्नाद्ः **। **भ्रूणहा** ब्रह्महा ।तदीयम् अन्नं यो भुङ्क्ते तस्मिंस् तद् ब्रह्महत्यापापं **मार्ष्टि** निरस्यति[^३६] श्लेषयति । यथा मलिनं वस्त्रम् उदके मृज्यते तन्मलं तत्र संक्रामत्य् एवम् । अर्थवादश् चायम् । तस्य तत्पापम् उत्पद्यते । न पुनर्[^३७] ब्रह्मघ्नो नश्यति[^३८] । **पत्यौ** भर्तरि **भार्यापचारिणी** जारिणी, स चेत् क्षमते । अत्रापि भर्तुर् उत्पाद्यते पापम्, न तत्र[^३९] तस्या अपैति । **गुरौ शिष्यश् च याज्यश् च** शिष्यः सूर्याभ्युदितादिभिर् अपराध्य तु[^४०] गुरौ क्षममाणे तत्पापं प्रक्षिपति । एवं याज्यो याजके[^४१] । सो ऽपि गुरुर् एवेत्य् अतो याजकग्रहणं न कृतम् । एवं चौरो **राजनि**, न चेद् राज्ञा निगृह्यते । याज्यो ऽपि कर्मणि प्रवृत्ते विधिम् उपक्रामति चेद् याजकवचने नावतिष्ठते तदा त्याज्यः, न पुनस् तस्य ताडनादि शिष्यवत् कर्तव्यम् । अन्नादादिषु सर्वेष्व् अन्यत्र विधिर् अस्तीति न बुद्धिः[^४२] । अतो ऽर्थवादो ऽयम् ॥ ८.३१७ ॥


[^४२]:
     M G: nāśuddhir; DK (1: 1704): nāsiddhir


[^४१]:
     M G: yājye yājakaḥ


[^४०]:
     J omits: tu


[^३९]:
     J omits: na tatra


[^३८]:
     M G: bradhno viśiṣyati; J: brahmaṇo śleṣaḥ


[^३७]:
     J omits: na punar


[^३६]:
     M G: nirasya rasyati; DK: nirasya nyasyati

> **राजभिः धृतदण्डास् तु कृत्वा पापानि मानवाः ।**  
**निर्मलाः स्वर्गम् आयान्ति सन्तः सुकृतिनो यथा ॥ ८.३१८ ॥**

यद् उक्तं पापकारिणो निग्रहणे कर्मकृतो रक्षन्त इति तत् स्फुटयति । **धृतो** विनिपातितो[^४३] **दण्डो** येषां **राजभिस्** ते **कृत्वा पापानि** कृतपापा राजनिग्रहेण **निर्मला** निरस्तपापा भवन्ति । अपगते च पापे यद् एषां स्वर्गारोहकं[^४४] कर्म तेन स्वर्गं प्राप्नुवन्ति । महद् धि पापं शुद्धस्य कर्मणः फलस्य प्रतिबन्धकम् । **सुकृतिनो** नित्यं सुकृतकर्मकारिणः । यथा सन्तो धार्मिकास्[^४५] तद्वद् । असताम् अधर्मो नैवोत्पद्यते, एषाम् उत्पन्नो निग्रहणेन विनाशित[^४६] इति प्राक्प्रध्वंसाभावयोर् विशेषः । 


[^४६]:
     M G: vinā sthita


[^४५]:
     M G: sattrī dhārmikas


[^४४]:
     M G: svargārohikaṃ


[^४३]:
     M G: vinipātite

> **मानव**ग्रहणान् न प्रकरणाच् चौराणाम् एव । **दण्ड्**अशब्दस् तु शारीरनिग्रहविषयो न हि प्रकरणम् अतिक्रामति । धनदण्डो हि राजार्थः । वृत्तिर् हि सा[^४७] राज्ञः । शारीरे तु दण्डे दण्ड्यमानार्थता न[^४८] शक्यते निह्नोतुम्, त्वक्संस्कारो हि सा[^४९] । अथेयं बुद्धिः- पालनम् एव हिंसाम् अन्तरेण न निष्पाद्यते, तच् च राजार्थम् इति कुतो मार्यमाणार्थता मारणस्य । अथ किम् पालनं न पाल्यमानार्थं दृष्टम्[^५०] एवापह्नूयते । न हि तद्राष्ट्रम् उपादेयं राज्ञैव स्वरक्षार्थं करशुल्कादिभृत्या उपादीयन्ते । अतः सुतरां रक्षोपयोगित्वे[^५१] हिंसायां न[^५२] हिंस्यमानार्थतासिद्धिः । कथं वा हिंसया विना न रक्षानिर्वृत्तिर् यदि तावद् एवमर्थं निगृह्यन्ते पुनर् अकार्यम् आवर्तयिष्यते तन्निरोधनादिनापि[^५३] शक्यते नियन्तुम् । अथ तान् निगृहीतान् दृष्ट्वा[^५४] भयाद् अन्ये न प्रवर्तयिष्यन्त इति धनदण्डेनापि शक्यते दुःखयितुम् । हन्यमानेष्व् अपि सहस्रशः प्रवर्तन्ते । तस्माद् इयं हिंसा रक्षा सती हिंस्यमानसंस्कार इति मन्तव्यम् । अतश् च करणादिछेदने[^५५] नियमः । हस्त्यादिविधिश् च दण्ड्येष्वेवादृष्टम्[^५६] आधास्यति, न राजार्थो भविष्यति । 


[^५६]:
     M G DK: daṇḍye 'dṛṣṭam


[^५५]:
     M G J: kāraṇādi-


[^५४]:
     M G: tān gṛhītvā tān dṛṣṭvā


[^५३]:
     M G: tannibodhanād api; DK: tannirodhanād api


[^५२]:
     M G DK omit: na


[^५१]:
     M G DK: -yogitvaṃ


[^५०]:
     M G DK: - ārthadṛṣṭam


[^४९]:
     M G DK: hiṃsā


[^४८]:
     M G omit: na


[^४७]:
     M G: yā

- तस्माच् छरीरदण्डे पापान् मुक्तिर् न धनदण्ड इति स्थितम् । तथा च महापातकिनां हृतसर्वस्वानाम् अप्सु प्रवेशितदण्डानां संव्यवहारपरिहारार्थम् अङ्कनं वक्ष्यति । यदि च धनदण्डेन शुध्येयुः पुनर् अङ्कनम् अनर्थकं स्यात् । 

> अत्र च स्वयम् आगतस्य नानीतस्य विशेषो यः स्तेन एव[^५७] विशेषो भवतु । इदं तु सर्वं शारीरदण्डविषयम् ॥ ८.३१८ ॥  
> **यस् तु रज्जुं घटं कूपाद् धरेद् भिन्द्याच् च यः प्रपाम् ।**  
**स दण्डं प्राप्नुयान् माषं तच् च तस्मिन् समाहरेत् ॥ ८.३१९ ॥**

प्रपिबन्त्य् अस्याम् इति **प्रपा**, जलाधारस्थानम् उद्धृतजलनिधानं वा । माषस्य जातिर् न निर्दिष्टा । सा मरुजाङ्गलानूपभेदा[^५८] द्रष्टव्या । **तच् च** रज्ज्वादि **समाहरेद्** दद्यात् तस्मिन् स्थाने, न राजनि ॥ ८.३१९ ॥


[^५८]:
     J: -bhedād

> **धान्यं दशभ्यः कुम्भेभ्यो हरतो ऽभ्यधिकं वधः ।**  
**शेषे ऽप्य् एकादशगुणं दाप्यस् तस्य च तद्धनम् ॥ ८.३२० ॥**

**कुम्भ**शब्दः परिमाणविशेषे वर्तते न घटमात्रे । क्वचिद् विंशतिप्रस्थान् क्वचिद् द्वाविंशतिर् इति देशभेदाद् व्यवस्था । **दशभ्यो ऽधिकं हरतो** वधविधिर् उक्तार्थो ऽनुबन्धादिना नियम्यते । **शेषेषु** दशसु प्राकृत एकादशगुणो दण्डः । तत् **तस्य**[^५९] **च तद् धनम्** इति सर्वत्र स्तेये योज्यम् । **धान्यं** व्रीहियवादिसप्तदशानीति स्मर्यते ॥ ८.३२० ॥


[^५९]:
     M G: tat tasya

> **तथा धरिममेयानां शताद् अभ्यधिके वधः ।**  
**सुवर्णरजतादीनाम् उत्तमानाम् च वाससाम् ॥ ८.३२१ ॥**

धरणं धरिमा, तुला, तेन मीयन्ते परिछिद्यन्ते तानि **धर्ममेयानि** । घृतादीनां द्रवाणां प्रस्थादिमेयतास्तीति, कठिनानां परिमेयता भवतीति, तद् अर्थम् आह **सुवर्णरजतादीनाम्** । **आदि**ग्रहणाद् एव रजते लब्धे पुनर् उपादानात् तुल्यग्रहणार्थात् प्रवालादीनि गृह्यन्ते, न तु ताम्रलोहादीनि । तेषां शताद् ऊर्ध्वं हरणे वधः । 

- span style="text-decoration-underline;">किं पुनर्</span> एतच् छतं पलानाम् उत कर्षाणाम् एव कार्षापणानां वा । 

- span style="text-decoration-underline;">केचिद्</span> आहुः पलानाम् इति । 

न त्व् अत्र विशेषे[^६०] हेतुर्[^६१] अस्ति । तस्माद् यस्मिन् देशे धर्ममानकाले यया[^६२] संख्यया व्यवहारः, शतम्[^६३] इदं सुवर्णस्य, क्वचित् तोलके क्वचित् पलेषु, यथादेशं व्यवस्था । 


[^६३]:
     M G: śrutam


[^६२]:
     M G: yathā


[^६१]:
     M G: hantur


[^६०]:
     M G DK (1: 1716): viśeṣo

**उत्तमानां च वाससां** कौशेयपट्टादीनाम् इति ।[^६४] **शताद् अभ्यधिके वधः**[^६५] इत्य् अनुषङ्गः । अत्रापि शाटकयुगम्[^६६] एकम् इति संख्यायते । पुष्पपटाद्युपबर्हणं त्व् एकम् एवेति । 


[^६६]:
     M G: śākaṭakayugam


[^६५]:
     M G add: kecid āhuḥ | palānām iti | na tva atra viśeṣahetur


[^६४]:
     M G add: nanv atra viśeṣahetur asti | tasmād yasmin

- span style="text-decoration-underline;">ननु</span> च सुवर्णरजतादीनाम् इत्य् एव सिद्धे परिमेयग्रहणम् अनर्थकम् । 

> span style="text-decoration-underline;">नानर्थक,</span> कर्पूरागुरुकस्तूरिकादीनां महार्घाणां ग्रहणार्थम् । **आदि**ग्रहणाद् धि तैजसानि गृह्यन्ते, निष्कादिपरिमाणव्यपदेश्यानि वा । न हि कर्पूरादीनां कर्षादिव्यपदेशो ऽस्ति । यद्य् अपि सुवर्णवद् रजते ऽपि शतसंख्या तथापि प्रायश्चित्तभेदवद् दण्डभेदो ऽपि युक्तो विषमसमीकरणस्यान्याय्यत्वात्[^६७] । अतो यावत् सुवर्णगतस्य मूल्यं तावति रूप्ये[^६८] गृहीते वधः । कर्पूरादीनां तु पलानाम् एव शतसंख्या ॥ ८.३२१ ॥  
> **पञ्चाशतस् त्व् अभ्यधिके हस्तच्छेदनम् इष्यते ।**  
**शेषे त्व् एकादशगुणं मूल्याद् दण्डं प्रकल्पयेत् ॥ ८.३२२ ॥**

सुबोधो ऽयम् । **मूल्याद्** इति- नापहृतम् एव द्रव्यं देय, क्वचित् तज्जातीयं नैव प्राप्यते । अतो रूपकैर् धान्यादिना वा विनिमेयम्[^६९] ॥ ८.३२२ ॥


[^६९]:
     M G: nimeyam

> **पुरुषाणां कुलीनानां नारीणां च विशेषतः ।**  
**मुख्यानां चैव रत्नानां हरणे वधम् अर्हति ॥ ८.३२३ ॥**

सत्कुले जाता विद्यादिगुणयोगिनः **कुलीनाः । नारीणां च विशेषतो** गुणरूपसौभाग्यसंपन्नानाम्[^७०] इत्य् अर्थः । **च**शब्दात् कुलीनानां इत्य् एव । परस्परापेक्षाणि नारीणां विशेषणानि । **मुख्यानि** उत्तमानि **रत्नानि** वज्रवैडूर्यमरकतप्रभृतीनि । अत्रापि सुवर्णशततुल्यानीत्य् अपेक्ष्यम् । अन्यथोत्तमत्वम् आपेक्षिकम् इति दण्डो न व्यवतिष्ठेत । **वधम् अर्हति** । अनुबन्धाद्यपेक्षया सर्वत्रार्हत्यर्थो[^७१] योजनीयः । अकुलीनानाम् अवशिष्टानाम् अमुख्यानां च "शेषे[^७२] त्व् एकादशगुणम्" (म्ध् ८.३२२) इत्य्[^७३] एव ॥ ८.३२३ ॥


[^७३]:
     M G J DK: ekādaśaguṇa ity; I follow the reading of MDh 8.322 of which this is a citation.


[^७२]:
     M G: viśeṣe; DK: haraṇe


[^७१]:
     J: sarvatra vadhyartho


[^७०]:
     M G: -saubhāgyataḥ saṃpannānām

> **महापशूनां हरणे शस्त्राणाम् औषधस्य च ।**  
**कालम् आसाद्य कार्यं च दण्डं राजा प्रकल्पयेत् ॥ ८.३२४ ॥**

**महापशवो** हस्त्यश्वादयः । तेषाम् **हरणे** कालकार्यापेक्षा दण्डप्रकॢप्तिः । 

- span style="text-decoration-underline;">ननु</span> च सर्वत्रैव कालाद्यपेक्षोक्ता । तथा च "कालदेशवयःशक्तीश् चिन्तयेद् दण्डकर्माणि" (य्ध् २.२७९) इति । 

> span style="text-decoration-underline;">सत्यम्</span> । विज्ञाते दण्डस्वरूपे न्यूनाधिकभावो ऽनुबन्धाद्यपेक्षः । यथा वधविधौ ताडनमारणादिकल्पनापेक्ष्या । इहात्यन्तविलक्षणो दण्डः । तथा हि विंशतिपणो ऽपि खड्गः शत्रोर् उद्यतशस्त्रस्य संनिधौ यदि ह्रियते तेन कार्यातिशयेन तेन च कालेन मारणं दण्डः । अन्यदा द्विगुण एकादशगुणो वा । तथौषधम् अलभयत्वेन महाप्रयोजनं तदुपयोगवेलायां ह्रियते, लोल्यमानम् अपि क्वाथाद्यपेक्षं कालातिक्रमणेन महदातुरस्य दुःखं जनयतीति, तत्र महान् दण्डः । अन्यदा तु स्वल्प इति । न यत्रान्तराम् अन्तरेणेदृशं वैषम्यं लभ्यते । अन्यथा स एवैकः श्लोको दण्डविधौ पठितव्यः स्यात् । तस्माद् वक्तव्यम् इदम् । विग्रहकाले ऽश्वादीनां राज्यापेक्षो दण्डः । शस्त्राणां राजोपयोगिनां कदाचित् क्षमा कदाचिन् महान् दण्डः । गोमहीष्यादीनां तु प्रजासंबन्धिनां न राज्ञा क्षन्तव्य । कार्यं च यद् अश्वादिभिः कर्तव्यं तद् अप्य् अपेक्ष्यम्[^७४] । विग्रहो ऽ पि यदि पर्वतादौ भवति यत्र नातीवाश्वैः प्रयोजनं भवत्य् एव दण्डह्रासः[^७५] ।  
> **कालम् आसाद्य** ज्ञात्वा निरूप्य **दण्डं** **कल्पयेत्** । स एवात्र प्रभवति,[^७६] न[^७७] शास्त्रम् ॥ ८.३२४ ॥  
> **गोषु ब्राह्मणसंस्थासु खरिकायाश्**[^७८]** च भेदने ।**  
**पशूनां हरणे चैव सद्यः कार्यो ऽर्धपादिकः ॥ ८.३२५ ॥**

**ब्राह्मणसंस्था** ब्राह्मणाश्रिता ब्राह्मणस्वामिकाः । तासां **हरणे** । षष्ठ्यर्थे सप्तमी । **पशूनां** चाजैडकादीनाम् । बहुवचनं सर्वत्राविवक्षितम्[^७९] । **सद्यस्** तत्क्षणाद् अविचार्य । पादस्यार्धम् अर्धपादम्, तद् अस्यास्तीत्य् **अर्धपादिकः** । तच् च संभवति यदि पादार्धं[^८०] तेन छिद्यते । तेनार्धपादछेदनं कर्तव्यम् इति वाक्यार्थः । **खरिका**[^८१] यया गोरथक्षेत्रादौ[^८२] वाह्यते बलीवर्दः । **भेदने** वाह्यमानायाः प्रतोदेन पीडोत्पादने । 


[^८२]:
     M G: gorakṣaikṣetrādau


[^८१]:
     M G: churikā


[^८०]:
     M G add: tena


[^७९]:
     M G DK: sarvatrātra vivakṣitam

- "भेदनं" वाहानाम् उपलक्षणार्थं व्याचक्षते <u>पूर्वे</u> । अवश्यं[^८३] वाहयन् दुःखयति । प्रतोदेन वाहने एवायं दण्ड इत्य् <u>अन्ये</u> पठन्ति[^८४] । 


[^८४]:
     M G DK: avaśyam ayaṃ daṇḍa ity evānye paṭhanti


[^८३]:
     M G DK (1: 1713): vyācakṣate | pūrvo

- span style="text-decoration-underline;">अन्ये</span> तु पादस्य पश्चाद् भागं चतुर्थं खरिकाम् आहुः । खरिकेति या प्रसिद्धा पलायनशीला यां पालो ऽन्य् वा भिन्दन्न् अर्धपादिकः कार्यः[^८५] । 


[^८५]:
     M G DK: palāyanaśīlāyāḥ pālo 'rdhapādikaḥ kāryaḥ

- span style="text-decoration-underline;">अन्ये</span> त्व् अधिकरणसप्तमीं मत्वा गोसंस्थदध्यादीन्य् अध्याहरन्ति । 

> span style="text-decoration-underline;">तद् अयुक्तम्</span> । श्रुतपदसंबन्धसंभवे कृतो ऽध्याहारः ॥ ८.३२५ ॥  
> **सूत्रकार्पासकिण्वानां गोमयस्य गुडस्य च ।**  
**दध्नः क्षीरस्य तक्रस्य पानीयस्य तृणस्य च ॥ ८.३२६ ॥**

**वेणुवैदलभाण्डानां लवणानां तथैव च ।**

**मृण्मयानां च हरणे मृदो भस्मन एव च ॥ ८.३२७ ॥**

**मत्स्यानां पक्षिणां चैव तैलस्य च घृतस्य च ।**

**मांसस्य मधुनश् चैव यच् चान्यत् पशुसंभवम् ॥ ८.३२८ ॥**

**अन्येषां चैवमादीनाम् अद्यानाम् ओदनस्य च ।**

**पक्वान्नानां च सर्वेषां तन्मूल्याद् द्विगुणो दमः ॥ ८.३२९ ॥**

**सूत्रम्** ऊर्णासणादि । **लवणानि** सैन्धवबिडलवणादीनि । **यच् चान्यत् पशुसंभवम्** आमिषादि[^८६] । **अन्येषाम्** अपूपमोदकादीनाम् । **आदि**शब्दः प्रकारे । प्रकारः सादृश्यं तुल्यता सदृशकार्यकरणोपयोगादिरूपा । तथा च सर्पिर्मण्डेक्षुखण्डशर्कराकिलाटकूर्चिकाद्या अपूपा गृह्यन्ते । **पशुसंभवं** राङ्कवाजिनाद्य् अपीच्छन्ति <u>केचित्</u> । **आदि**ग्रहणात् प्रकृतिर् विकृतिर् अपि ।[^८७] यच् चोभयोपादानं दध्नः क्षीरस्य चेति तद् उदाहरणार्थम् । एवं **सूत्र**ग्रहणेन सूत्रमयं वासो ऽपि गृह्यते । नलिकादीनां सत्य् अपि सूत्रमयत्वे पशुसंभवत्व उत्तमत्वाद् उत्तमानां चेत्य् अस्यापवादविषयः[^८८] । प्रकृत्यन्तरे तैलशब्दः स्नेहवाची, न तिलविकार एव । तेनातसीप्रियङ्गुपञ्चाङ्गुलतैलादयो ऽपि गृह्यन्ते ॥ ८.३२६–२९ ॥


[^८८]:
     M G DK: ayam apavādaviṣayaḥ


[^८७]:
     M G add: prakṛtiṃ


[^८६]:
     M G: āmiṣāditi

> **पुष्पेषु हरिते धान्ये गुल्मवल्लीनगेषु च ।**  
**अन्येष्व् अपरिपूतेषु दण्डः स्यात् पञ्चकृष्णलः ॥ ८.३३० ॥**

नवमालिकादीनि **पुष्पाणि** । **हरितं**[^८९] **धान्यं** क्षेत्रस्थम् अपक्वम् । **नगा** वृक्षाः । **अन्येष्व् अपरिपूतेषु** । बहुवचनात् परिपवनस्य च धान्येष्व् एव[^९०] तुषपलालादिविमोक्षरूपयस्य[^९१] संभवाद् उत्तरश्लोके धान्यग्रहणम् एवाकृष्यते । **गुल्मादीनां** हि सत्य् अपि पलाशे[^९२] व्यमिश्रत्वे पुष्पाणां च, न[^९३] परिपूतव्यवहारः । स्पतमी हरणापेक्षा । 


[^९३]:
     M G J omit: na


[^९२]:
     DK: palāśa-


[^९१]:
     M G: -rūpayoḥ


[^९०]:
     M G: paripavanāya ca dhānyaṃ kṣetreṣv eva


[^८९]:
     M G: haranti

तत् तु[^९४] पूर्वस्माद् अनुवर्तते । अत्र **पञ्चकृष्णलो दण्डः** । कृष्णला नानाद्रव्यजाः[^९५] । अल्पत्वमहत्त्वप्रयोजनापेक्षाः । सुवर्णस्येति <u>पूर्वे</u> ॥ ८.३३० ॥


[^९५]:
     M G DK: kṛṣṇalānāṃ dravyajātiḥ


[^९४]:
     M G: tattvaṃ

> **परिपूतेषु धान्येषु शाकमूलफलेषु च ।**  
**निरन्वये शतं दण्डः सान्वये ऽर्धशतं दमः ॥ ८.३३१ ॥**

**मूलम्** इक्षुद्राक्षादि । **निरन्वये** द्रव्यहरणे । अन्वयो ऽनुनयः, स्वामिनः प्रीत्यादिप्रयोगः- "यत् त्वदीयं तन् मदीयम् एवेत्य् अनया बुद्ध्याहं प्रवृत्तः, न चेद् एवं तद् गृहाण" इत्येवमादिवचनं तद् यत्र न क्रियते तन् **निरन्वयम्** । साहसप्रकारत्वाद् अधिको दण्डः । अन्वयेन सह **सान्वयः** । 

> अथ वा **निरन्वयो**[^९६] येन सह कश्चिद् अपि संबन्धो नास्त्य् एकग्रामवासादिः । ततः शतं दण्ड्यः । अथ वा अनारक्षम् **निरन्वयम्** । सति तु रक्षके[^९७] उभयापराधाद् अल्पो दण्डः । खलस्थेषु धान्येष्व् अयं दण्डः । तत्र हि परिपूयन्ते । गृहस्थेषु त्व् एकादशगुणः प्राग् उक्तः (च्ड़्। म्ध् ८.३२०) ॥ ८.३३१ ॥  
> **स्यात् साहसं त्व् अन्वयवत् प्रसभं कर्म यत् कृतम् ।**  
**निरन्वयं भवेत् स्तेयं हृत्वापव्ययते च यत् ॥ ८.३३२ ॥**

परद्रव्यापहरणं **स्तेयम्** उच्यते । धात्वर्थप्रसिद्ध्या चास्यैव कर्ता स्तेनः ।[^९८] इह तु विशेषेणायं व्यवहार इष्यते तदर्थो ऽयं श्लोकः । न परद्रव्यादानमात्रं स्तेयम्, ऋणादाननिक्षेपादिष्व् अपि स्तेयदण्डप्रसङ्गात् । संज्ञाभेदो दण्डभेदार्थः ।[^९९] 


[^९९]:
     M G add: apahnutya yat tena mayā kṛtam ity āha


[^९८]:
     M G DK (1:1691) add: tasya kartavyena

> **कर्म यत् कृतं** परपीडाकरं वस्त्रोत्पाटनाग्निदाहद्रव्यापहर्णादि[^१००] । अग्निदाहे यद्य् अपि द्रव्यापहरणं नास्ति तथापि चौर्यम् एव रहसि करणाद् अपह्नवाच् च मन्यन्ते । चौर्ये हि द्रव्यविशेषाश्रयो दण्डः । सो ऽत्र न स्यात् । एवमर्थम् एव स्तेयप्रकरणोत्कर्षणम्[^१०१] ।[^१०२] **प्रसभं कर्म** इति कर्मग्रहणाद् द्रव्यापहाराद् अन्यद् अप्य् एवंकृतम् अयुक्तं साहसम् एव । कस् तर्ह्य् अग्निदाहादाव् अप्रसभं कृते दण्डः । कण्टकशुद्धौ वक्ष्यामः । अत एव संधिछेदे[^१०३] ऽसत्य् अपि द्रव्यापहरणे कण्टकशुद्धौ दण्डम् आमनन्ति । अन्यथा स्तेय एवावक्ष्यत्[^१०४] ॥ ८.३३२ ॥  
> **यस् त्व् एतान्य् उपकॢप्तानि द्रव्याणि स्तेनयेन् नरः ।**  
**तं शतं दण्डयेद् राजा यश् चाग्निं चोरयेद् गृहात् ॥ ८.३३३ ॥**

**एतानि** सूत्रादीनि, **उपकॢप्तानि** प्रत्यासन्नदानोपभोगादिकार्यकालानि, अथ वा संस्कृतानि कृतसामर्थ्याधानानि । यथा तद् एव सूत्रं तन्तुवायहस्ते वायनार्थं दत्तं किंचिद् द्विगुणीक्रियते किंचित् परिवर्त्यते, एवं दधि मन्थनमरिचशर्करादिसंस्कृतम्, क्षीरं घृतम् इत्यादिसंस्कारः । तत्र **शतं** दण्डः । "आद्यम्" इति पाठे प्रथमसाहसः । **अग्निगृहात्** परिगृहीतं शालाग्निहोत्रेत्याद्यर्थम्,[^१०५] हेमन्ते वा सीतार्दितानां दरिद्राणाम् अप्रणीतम् अप्य् अग्नेर् उपकल्पनं पाककाले[^१०६] शीतादिनिवृत्त्यर्थं वा तापनकाले[^१०७] । अविशेषेणायम् अग्नेर् दण्डः स्वल्पस्य बहोर् उपकॢप्तस्यानुपकॢप्तस्य च । 


[^१०७]:
     M G J: tāpanakālaḥ


[^१०६]:
     M G J: pākakālaḥ


[^१०५]:
     M G J: -ādikaṃ

> सत्य् अपि सूत्रादिदण्डे (म्ध् ८.३२६) आदिग्रहणे (म्ध् ८.३२९) नाग्नेस् तन्मूल्यादि संभवति,[^१०८] क्रयविक्रयव्यवहाराप्रसिद्धेः । यावता वेन्धनेनाग्निर् उपहृतपरिमाण[^१०९] उत्पद्यते यावतीभिर् दक्षिणाभिस् तन्मूल्याद् द्विगुणो दण्डः संभवति, शक्यते च[^११०] व्यपदेष्टुम्, तुष्ट्युत्पत्तिश् च स्वामिनः स्थितैव । अतस् त्रेताग्निहरणे यावत् पुनर् आधाने गच्छति प्रायश्चित्तेष्टौ च तावद् अग्निमते दातव्यः[^१११] । अतो ऽयम् अग्नेर् दण्डः शालाप्रणीताग्निविषय एव स्वल्पत्वात् । त्रेतायां तु तन्मूल्याद् द्विगुण इति । तथा च सुलभेष्व् अधिकारनिवृत्तिम् अकुर्वत्सु यागाङ्गद्रव्येष्व् अपह्रियमाणेषु[^११२] "कुशकरकाग्निहोत्रद्रव्यान्य्[^११३] अपहरतो ऽङ्गच्छेदः स्यात्" इति शङ्खः । अग्निषु तु हृतेष्व् अधिकार एव निवर्तते । तत्र कथं महान् दण्डो न स्यात् ॥ ८.३३३ ॥  
> **येन येन यथाङ्गेन स्तेनो नृषु विचेष्टते ।**  
**तत् तद् एव हरेत् तस्य प्रत्यादेशाय पार्थिवः ॥ ८.३३४ ॥**

भूयोभूयः प्रवृत्तस्यायं दण्डः । यो धनेन दण्डितो ऽपि न मार्गे ऽवतिष्ठते तस्य त्रिचतुर्दण्डितस्यानवतिष्ठमानस्य द्रव्यजातिपरिमाणानपेक्षः संधिच्छेदाद्यनपेक्षचौर्यक्रियामात्राश्रितो[^११४] ऽङ्गच्छेदः । यस्य यस्याङ्गस्य बलम् आश्रित्यावतिष्ठते स्तेनश् चौर्ये प्रवर्तते **तत् तद् अस्य हरेच्** छिन्द्यात् । यस्य कश्चित् पादवलम् आश्रित्यावष्टभ्य पलायते "न माम् अनुगन्तुं कश्चिद् अपि शक्नोति" इति तस्य पादच्छेदः ।[^११५] अन्यः "संधिभेदज्ञो ऽहम्" तस्य हस्तच्छेदः । **प्रत्यादेशाय** प्रतिरूपफलदर्शनाय । स्वावष्टम्भेन साभिमानं सक्रोधं सावज्ञं न्यक्करणं वा **प्रत्यादेशः** । "य एवं करोति तस्य तस्याहम् एवं कर्ता" इति व्याख्यापनं प्रत्यादेशः ॥ ८.३३४ ॥


[^११५]:
     M G add: anyaḥ saṃdhibhedaḥ |


[^११४]:
     M G: sanvicchedādy-

> **पिताचार्यः सुहृन् माता भार्या पुत्रः पुरोहितः ।**  
**नादण्ड्यो नाम राज्ञो ऽस्ति यः स्वधर्मे न तिष्ठति ॥ ८.३३५ ॥**

"भार्या पुत्रः स्वका तनुः" (म्ध् ४.१८४) आत्मीयं शरीरम् । कः पुनर् आत्मनो दण्डः । प्रायश्चित्ततपोधनदानादिविवक्षितम्[^११६] । विचलितो धर्मात् स्वकात् । यो यः स्वधर्मान् नानुतिष्ठति[^११७] स सर्वो दण्ड्यः[^११८] ॥ ८.३३५ ॥


[^११८]:
     M G: daṇḍaḥ


[^११७]:
     M G: dharmaḥ svakānyo yaḥ svadharmān na tu tiṣṭhati


[^११६]:
     M G DK (1: 578) omit: -vakṣitam

> **कार्षापणं भवेद् दण्ड्यो यत्रान्यः प्राकृतो जनः ।**  
**तत्र राजा भवेद् दण्ड्यः सहस्रम् इति धारणा ॥ ८.३३६ ॥**

**प्राकृतो जनः** सामान्यपुरुषो यो नातिगुणसंयुक्तः । तस्य **यत्र** यस्मिन्न् अपराधे यावान् दण्डस् तत्सहस्रगुणो राज्ञः, कार्षापणग्रहणस्य दण्डपरिमाणोपलक्षणार्थत्वात्,[^११९] दृष्टार्थत्वाद्[^१२०] दण्डस्य । तस्य[^१२१] चात्मानम् अनियम्य परो नियन्तुं न शक्यत इति युक्तं प्रत्यपराधे राज्ञो दण्डार्हत्वम् । महाधनत्वाद् अल्पं दण्डं न विगणयेत् । राजाधिकृतानां मन्त्रिपुरोहितादीनाम् अनयैव कल्पनया न्यूनाधिकभावः । धनदण्डश् च ब्राह्मणेभ्यो ऽप्सु प्रवेशनेन वरुणाय वा । यतो वक्ष्यति "राज्ञां दण्डधरो हि सः" (म्ध् ९.२४५) ॥ ८.३३६ ॥


[^१२१]:
     M G omit: tasya


[^१२०]:
     M G omit: dṛṣṭārthatvād


[^११९]:
     DK (4: 1973, not 1: 578): -ārthatvaṃ

> **अष्टापाद्यं तु शूद्रस्य स्तेये भवति किल्बिषम् ।**  
**षोडशैव तु वैश्यस्य द्वात्रिंशत् क्षत्रियस्य च ॥ ८.३३७ ॥**

> **ब्राह्मणस्य चतुःषष्टिः पूर्णं वापि शतं भवेत् ।**  
**द्विगुणा वा चतुःषष्टिस् तद्दोषगुणविद् धि सः ॥ ८.३३८ ॥**

**तद्दोषगुणविद् धि स** इति हेत्वभिधानाद् विदुषां दण्डो ऽयम् । यत्र खलजन एकं कार्षापणं दाप्यते तत्र विद्वान्[^१२२] शूद्रो ऽष्टगुणाम् । **अष्टभिः आपाद्यते** संबध्यते यत् **किल्बिषं** पापं तद् एवम् उच्यते । अष्टभिर् वापाद्यत आहन्यते गुण्यत इति यावत्, उभयथाप्य् अष्टगुणस्य वाचको **ऽष्टापद्य**शब्दः । एवं तद् एव द्विगुणं वैश्यस्य । स हि साक्षाद् अध्ययनज्ञानयोर् अधिकृतः । शूद्रस् तु कथंचिद् ब्राह्मणापाश्रिततत्संगत्या कियद् अपि ज्ञास्यति । क्षत्रियस् तु रक्षाधिकारदोषेण समाने विद्वत्त्वे ततो ऽपि द्विगुणं दण्ड्यते । ब्राह्मणे तु दण्डविधौ न तृप्यति । चतुःषष्टिः शतम्[^१२३] अष्टविंशं वा शतम्[^१२४] इति । तस्य हि प्रवचनम् उपदेष्टृत्वं वा, अधिकं च रक्षा[^१२५] ततो भवेत् । प्राकृतजनस्य तिर्यक्प्रख्यस्य को ऽपराधः[^१२६] । अविद्वांसो गुणदोषानभिज्ञा अकार्ये प्रवर्तन्ते । विद्वान् अपि तथैव चेद् वर्तेत हन्त हतं[^१२७] जगत्, तृतीयस्य शिक्षितुर् अभावात् । तद् उक्तं "द्वौ लोके[^१२८] धृतव्रतौ[^१२९] राजा ब्राह्मणश् च बहुश्रुतः" (ग्ध् ८.१) इति । राज्ञः पूर्वेण दण्डाधिक्यम् अनेन ब्राह्मणस्य । आधिक्यमात्राविधिश् चायं न यथाश्रुतसंख्याविधिः, ब्राह्मणदण्डे ऽनवस्थाश्रवणाद् अयं वायं वेति[^१३०] । न च विकल्पो युक्तो व्यवस्थाहेतुत्वाभावात् । तुल्यबलस्यैव विकल्पस्य परविषयाश्रयानुपपत्तेः[^१३१] । को हि राजा द्विजगुणम् उत्सृज्य चतुःषष्टिं ग्रहीष्यति । यदि परमदृष्टार्थे दण्डे[^१३२] विकल्पः, उपपद्येत । न चादृष्टार्थो ऽयम् इत्य् उक्तम् । तथा च गौतमः "विदुषो ऽतिक्रमे[^१३३] दण्डभूयस्त्वम्" इत्य् आह । तस्माद् अनवस्था विधित्वं व्याहरन्ति । न च गुणापेक्षो विकल्पो युक्तो नष्टादिश्लोकेनैव (म्ध् ८.२३२) विद्धत्वात् । अर्थवत्त्वाच्[^१३४] चात्र विध्यगतिः । स चाधिक्यविधौ लब्धालंबन इति न यथाश्रुतपरिकल्पने विकल्पने समर्थः ॥ ८.३३७–३८ ॥


[^१३४]:
     M G DK: arthavādāc


[^१३३]:
     M G J: 'tikrama-


[^१३२]:
     J: paramadṛṣṭārtho daṇḍo


[^१३१]:
     M G DK: tulyabalasyaiva viṣayasyānupapatteḥ


[^१३०]:
     M G: ceti


[^१२९]:
     J: dvau lokaviśrutau


[^१२८]:
     M G: lokau


[^१२७]:
     M G: hanta


[^१२६]:
     M G: -prakhyasyāparādhaḥ


[^१२५]:
     J: vādhikaṃ ca — yato rakṣā


[^१२४]:
     DK (1: 1721): aṣṭaviṃśādhikaśatam


[^१२३]:
     M G J: catuḥṣaṣṭiśatam


[^१२२]:
     M G: tatrāvidvān

> **वानस्पत्यं मूलफलं दार्वग्न्यर्थं तथैव च ।**  
**तृणं च गोभ्यो ग्रासार्थम् अस्तेयं मनुर् अब्रवीत् ॥ ८.३३९ ॥**

वनस्पतय[^१३५] एव **वानस्पत्यं** वृक्षाः । स्वार्थे प्रत्ययः । **ग्रासार्थं** गृह्यमाणम् **अस्तेयं** वंशाङ्कुरादि । **मूलफलं** वनस्पतीनाम् अन्यद् बिससस्यादि । सूत्रादिगणे (म्ध् ८.३२६) अग्रासार्थं मूलफलाहरणे दण्ड उक्तः । **अस्तेय**वचनं **ग्रासार्थम्,** मात्रार्थम्[^१३६] अक्षीणवृत्तेर् अपि कथंचिज् जातलौल्यस्य स्मृत्यन्तरदर्शनात् स्वापरिवृत्तेश्[^१३७] च दण्डः । तथा च **गौतमः-** "पुष्पाणि स्ववद् आददीत फलानि चापरिवृत्तानाम्" (ग्ध् १२.२८) इति । **दार्वग्न्यार्थम्,**[^१३८] आहिताग्नेर् असंनिहिते वनस्पताव् उद्वात्य् अग्नौ तद्धारणार्थं काष्ठम् अदोषम्, पालाशीर् वा समिधो व्यादध्यात् । अप्रचुरपलाशे च ग्रामे कथं स्याद् इति यदि गृह्येरन्[^१३९] न दोषः । **तृणं च गोभ्यः** । तादर्थ्ये चतुर्थी । गोग्रहणात् प्रस्तारार्थं दोष एव । ये तु ग्रासार्थपदेन गवाम् अभिसंबन्धम् इच्छन्ति तेषां गोभ्य इति नोपपद्यते । षष्ठी हि तत्र युक्ता ॥ ८.३३९ ॥


[^१३९]:
     M G: syād ityādi gṛhyeran; J: syād ityāditi gṛhyeran


[^१३८]:
     M G: doṣārtham


[^१३७]:
     J: -darśanāc cāparivṛtteś


[^१३६]:
     J: grāsārthamātrārtham


[^१३५]:
     M G: vanaspata; Dk (1: 1722): vanaspatir

> **यो ऽदत्तादायिनो हस्ताल् लिप्सेत ब्राह्मणो धनम् ।**  
**याजनाध्यापनेनापि यथा स्तेनस् तथैव सः ॥ ८.३४० ॥**

अतिदेशो ऽयम् । **यो** **ब्राह्मणश्** चौरान् उपजीवति स चोरवद् दण्ड्यः । **याजनाध्यापनेनापि** । अपिः क्रियान्तरसूचकः । तेन प्रतिग्रहप्रीत्यादायादि गृह्यते[^१४०] । क्षत्रियादीनाम् अन्यथैव वार्तादिस्वकर्मणा[^१४१] चोरधनं गृह्णताम् । ब्राह्मणग्रहणं तु मया "किल धर्मेणार्जितं याजयता" इत्य् अभिमाननिवृत्त्यर्थम् । अदत्तम् आदत्ते गृह्णातीत्य् **अदत्तादायी** चोरः । **लिप्सेत** लब्धुम् इच्छेद् अगृहीतास्व् अपि दक्षिणासु तत्संबन्धाद् एव चौरनिग्रहः ॥ ८.३४० ॥


[^१४१]:
     M G: anyathaiva vārtā svakarmaṇā; J: anyathaiva vṛttiḥ vārtādi | svakarmaṇā


[^१४०]:
     M G: -prītyādāyāpi gṛhyante; DK (1: 1697): prītidāyā api gṛhyante

> **द्विजो ऽध्वगः क्षीणवृत्तिर् द्वाव् इक्षू द्वे च मूलके ।**  
**आददानः परक्षेत्रान् न दण्डं दातुम् अर्हति ॥ ८.३४१ ॥**

**द्विज**ग्रहणं शूद्रप्रतिषेधार्थम् । **अध्वगो** नैकग्रामवासी । तत्रापि **क्षीणवृत्तिः** क्षीणपथ्योदनः । **द्वाव् इक्षू** दण्डौ, **मूलके,** प्रदर्शनार्थं चैतत् परिमितहरीतकमुद्गादिशमीधान्यानाम् । तथा च "शमीत्रपुसयुग्यघासेषु च न प्रतिषेधः"[^१४२] इति स्मृत्यन्तरम् । **परक्षेत्रात्** परकीयस्थानाद् इत्यर्थः, परिवृताद् अपि ॥ ८.३४१ ॥


[^१४२]:
     M G J: nāpratiṣedhaḥ

> **संदितानां संदाता संदितानां च मोक्षकः ।**  
**दासाश्वरथहर्ता च प्राप्तः स्याच् चोरकिल्बिषम् ॥ ८.३४२ ॥**

पास्वादयो विमुक्तशृङ्खलादिबन्धना मुस्तादियवभूयिष्ठेषु विजनेषु वार्यन्ते । ततश् चेन् निद्रायति स्वामिनि पाले वा कश्चित् संदानवतः कुर्यात्, खलीनकबन्धादिना नूनं निनीषत्य् असाव् इति शङ्कया चौरवद् दण्ड्यः । यस् तु स्वामिगृहच्युतं यूथभ्रंशागतं वा रक्षितुम् एव वा बध्नीयान् न तस्य दोषः । एवं गवादीनाम् अपि गले दामादिसंदाने[^१४३] एष एव दमः । ये च **संदिताः** पादस्थशृङ्खलादिना, तेषाम् **मोक्षकः** । **दामांश्** च रहसि प्रोत्साह्य भक्तदासादीन् अपहरति "अहं ते बहु ददामि किम् एतं भजसे" इति । कुलीनानां हरणे वध उक्तः "पुरुषाणाम्" (म्ध् ८.३२३) इत्य् अत्र । अनेन दासानाम् उच्यते[^१४४] । यथा[^१४५] तत्रैव कुलीनम् उक्तम् एवम् अत्रापि[^१४६] प्रोत्साह्य नयनं ग्रहणं[^१४७] न कर्तव्यम् । तत्र प्रबलादिना[^१४८] चौर्येण वेति । **अश्वरथहर्तेति** । अश्वानां रथानां च । "महापशूनाम्" (म्ध् ८.३२४) इत्य् अत्र राजसंबन्धिनो ऽश्वाः, इमे तु जनपदानाम् । तत्र[^१४९] राजेच्छया दण्डः, इह तु नियतो वधः । यद्य् अपि बहवश् चोरदण्डास् तथापि स्मृत्यन्तरे ।


[^१४९]:
     M G omit: tatra


[^१४८]:
     DK: tac ca balādinā


[^१४७]:
     M G DK: nayanagrahaṇaṃ


[^१४६]:
     M G DK omit: atrāpi


[^१४५]:
     M G: yady evaṃ; DK (1: 1712): yata eva


[^१४४]:
     M G: dāsā mucyante


[^१४३]:
     M G: -saṃjāta; J: - saṃjanane

- बन्दिग्राहांस् तथा वाजिकुञ्जराणां च हारिणः ।

- प्रसह्य घातिनश् चैव शूलम् आरोपयेन् नरान् ॥ इति । (य्ध् २.२७७)

इहापि सामान्यतो[^१५०] "येन येन" इत्य् उपक्रम्य "तत् तद् एव हरेत्" इति (म्ध् ८.३३४) । 


[^१५०]:
     M G DK: sāmānyadaṇḍo

- span style="text-decoration-underline;">अन्ये</span> त्व् अश्वयुक्तो रथ इति सामान्यं मन्यन्ते, प्रदर्शनाच् चाश्वगोरथादीनाम् । 

> span style="text-decoration-underline;">तत्र</span> केवलानाम् अश्वानां रथस्य च दण्डश् चिन्त्यः । स्मृत्यन्तरे केवलानाम् अश्वानां चौरदण्डस्योक्तत्वात्, रथयुक्तानाम् अपि सिद्धः[^१५१] । ये तु प्रोत्साह्य नयनं हरणं मन्यन्ते, तेषाम् अश्वरथशब्देन रथकारो लक्ष्यते, रथकर्तेति । तच् च[^१५२] सर्वशिल्पार्थम् । शिल्पिनां हरणे चौरदण्डः । अश्वानाम् अपि प्रोत्साहनं वडवादर्शनेन ॥ ८.३४२ ॥  
> **अनेन विधिना राजा कुर्वाणः स्तेननिग्रहम् ।**  
**यशो ऽस्मिन् प्राप्नुयाल् लोके प्रेत्य चानुत्तमं सुखम् ॥ ८.३४३ ॥**

**अनेना**न्तरप्रक्रान्तेन[^१५३] मार्गेण **चौरनिग्रहं कुर्वाणो यशः** सकलजनसाधुवादो **अस्मिंऌ लोके** यावज्जीवम्, **प्रेत्य** मृतश् च्**आनुत्तमं**[^१५४] स्वर्गाख्यं **सुखम्** अश्नुत इति । प्रकरणोपसंहारो ऽयम् ॥ ८.३४३ ॥


[^१५४]:
     M G: mṛtasyānuttamaṃ


[^१५३]:
     DK (1: 1727): anenānantara-

> **ऐन्द्रं स्थानम् अभिप्रेप्सुर् यशश् चाक्षयम् अव्ययम् ।**  
**नोपेक्षेत क्षणम् अपि राजा साहसिकं नरम् ॥ ८.३४४ ॥**

सहो बलम्, तेन वर्तते **साहसिकः** । दृष्टादृष्टदोषान् अपरिगणय्य बलमात्रम् आश्रित्य स्तेयहिंसासंग्रहणादिपरपीडाकरेषु वर्तमानः प्रकाशं पुरुषः **साहसिकः** । तद् उक्तं "स्यात् सहसम्" (म्ध् ८.३३२) इति । न स्तेयादिभ्यः पदार्थान्तरं साहसम्, किं तु प्रसह्यकारणात् तान्य् एव साहसानि भवन्ति । यद्य् अप्य् अग्निदाहवस्त्रपाटनादि तद् अपि[^१५५] द्रव्यनाशात्मकत्वात् सिद्धम् एवेति,[^१५६] तस्य निग्रहात्[^१५७] **नोपेक्षेत** न विलंबेत क्षणम् अपि, यदा गृहीतस् तदैव निगृहीतव्यः । इन्द्रस्वामिकं **स्थानं** स्वर्गाख्यम् **ऐन्द्रं** तदाभिमुख्येन प्राप्तुम् इच्छन् । अथ वा स्वम् एव राज्यपदम् ऐन्द्रम् इवेच्छन्न्[^१५८] अविच्चालित्वसामान्यम्, निग्राह्य निग्रहेण हि प्रतापानुग्रहाभ्यां प्रजा अनुप्रवर्तन्ते । तद् उक्तम् "समुद्रम् इव सिन्धवः" (म्ध् ८.१७५) इति । **यशो ऽक्षयम् अव्ययं** च । द्वे विशेष्ये द्वे विशेषणे,[^१५९] स्थानम् अव्ययं यशो ऽक्षयम् इति । अथोभयेनापि यशो विशिष्यते, क्षयो मात्रापचयः, व्ययो निरन्वयविनाशः । उभयम् अपि तन् नास्ति । न मलिनीभवति यशो न कदाचिद् विच्छिद्यते । भूतार्थवादस्तुतिर् इयम् ॥ ८.३४४ ॥


[^१५९]:
     M G DK: dvaidhaviśeṣyaviśeṣaṇe


[^१५८]:
     M G: iva gacchann


[^१५७]:
     M G: nigraho; DK: nigrahaṃ


[^१५६]:
     M G DK: siddhaiveti


[^१५५]:
     M G DK (1: 1622): sāpi

> **वाग्दुष्टात् तस्कराच् चैव दण्डेनैव च हिंसतः ।**  
**साहसस्य नरः कर्ता विज्ञेयः पापकृत्तमः ॥ ८.३४५ ॥**

अयम् अपरार्थवादो निग्रहविधिस्तुत्यर्थः । वाचा दुष्टो **वाग्दुष्टस्** तस्करश् चौरः[^१६०] । **दण्डेनैव** दण्डपारुष्यकृत्[^१६१] । दण्डः प्रहरणोपलक्षणार्थः । त्रिभ्य एतेभ्यो ऽनन्तरातिक्रान्तेभ्यः पापकारिभ्यो ऽयम् अतिशयेन **पापकृत्तमः** ॥ ८.३४५ ॥


[^१६१]:
     M G: daṇḍyaḥ | pāruṣyakṛt


[^१६०]:
     M G J: caura-

> **साहसे वर्तमानं तु यो मर्षयति पार्थिवः ।**  
**स विनाशं व्रजत्य् आशु विद्वेषं चाधिगच्छति ॥ ८.३४६ ॥**

अयम् अप्य् अर्थवादः । **साहसे** स्थितं पुरुषं **यो मर्षयति** । प्रकृत्यर्थे ऽयं णिच् । यो मृष्यति क्षमते, **स विनाशं** प्राप्नोति द्वेष्यतां च प्रजासु प्राप्नोति द्वेष्यैश् चाभिभूयते ॥ ८.३४६ ॥

> **न मित्रकारणाद् राजा विपुलाद् वा धनागमात् ।**  
**समुत्सृजेत् साहसिकान् सर्वभूतभयावहान् ॥ ८.३४७ ॥**

अत आह पार्श्वथस्य[^१६२] कस्यचित् स्नेहहेतोर् अमात्यादिना पार्थ्यमानो न मृष्येत् । अथ वा स एवातिबहुधनं ददातीति नोपेक्षेत[^१६३] । सर्वेषां भूतानां भयम् आवहन्ति **साहसिकाः** । अयम् अप्य् अर्थवादः ॥ ८.३४७ ॥


[^१६३]:
     M G: nāpekṣeta


[^१६२]:
     M G: pārśvatīyasya

> **शस्त्रं द्विजातिभिर् ग्राह्यं धर्मो यत्रोपरुध्यते ।**  
**द्विजातीनां च वर्णानां विप्लवे कालकारिते ॥ ८.३४८ ॥**

**आत्मनश् च परित्राणे दक्षिणानां च सङ्गरे ।**

**स्त्रीविप्राभ्युपपत्तौ च घ्नन् धर्मेण न दुषति ॥ ८.३४९ ॥**

"वैणवीं धारेय्द् यष्टिम्" (म्ध् ४.३६) इति विधानाद् अनुमितशस्त्रग्रहणाः[^१६४] श्रोत्रियाः । स्वबलाविष्टं भवति च साहसिके बलातिशयधायी[^१६५] शस्त्रम् । अतः साहसिकत्वाशङ्कया[^१६६] शस्त्रग्रहणम् अप्राप्तं विधीयते- **शस्त्रं द्विजातिभिर् ग्राह्यम्** इति । एतावता वाक्यं विच्छिद्यते । अवशिष्टं तु **घ्नन् धर्मेण** इत्य् अनेनाभिसंबध्यत इत्य् अतो द्वे एते वाक्ये । 


[^१६६]:
     M G: sāhasikatvācchaktāya


[^१६५]:
     M G: balātiśayadhāyīva; DK: balātiśayadhāyī ca


[^१६४]:
     M G DK (1: 1623): anuditaśastragrahaṇāḥ

- span style="text-decoration-underline;">ये त्व्</span> एतेष्व् एव निमित्तेषु ग्रहणम् इच्छन्ति नान्यदेति, तेषाम् अतर्कितोपनताततायीमुखपतितस्य[^१६७] अशस्त्रस्य का गतिः । न हि ते शस्त्रग्रहणं तस्य प्रतिपालयन्ति । 


[^१६७]:
     M G: atarkitapopana-

- span style="text-decoration-underline;">अथैवं</span> व्याख्यायते **धर्मो यत्रोपरुध्यते** **विप्लवे कालकारिते** राजनि व्यतिक्रान्ते संस्थायां प्रवृत्तायां शस्त्रं ग्राह्यम् । अन्यदा तु सौराज्ये राजैव रक्षतीति । 

- span style="text-decoration-underline;">न हि</span> प्रसार्य हस्तौ राजा प्रतिपुरुषम् आसितुं शक्नोति । भवन्ति केचिद् दुरात्मानो ये राजपुरुषान् अपि शूरतमाभियुक्तान् बाधन्ते, शस्त्रवतस् तु बिभ्यतीति सार्वकालिकं शस्त्रधारणं युक्तम् । 

- span style="text-decoration-underline;">किं पुनर्</span> ग्रहणमात्रं[^१६८] बिभीषिकाजननमात्रम् । 


[^१६८]:
     DK: grahaṇam atra

> span style="text-decoration-underline;">नेत्य्</span> आह- **घ्नन् धर्मेण न दुष्यतीति** । हिंसापर्यन्तो ऽयम् उपदेशः । यत् त्व् आपस्तम्बेनोक्तम्- "न ब्राह्मणः परीक्षार्थम् अपि शस्त्रम् आददीत" इति, असति यथाभिहिते[^१६९] निमित्त आकर्षणस्य प्रतिषेधो न ग्रहणस्य । विकोशा हि परीक्ष्यन्ते ।  
> **धर्मस्योपरोधो** यदा यज्ञादीनां विनाशः कैश्चित् क्रियते । **वर्णानां विप्लवो** ऽव्यवस्थानं वर्णसंकरादि । **कालकारिते**[^१७०] राजमरणादौ । तत्र स्वधनकुटुम्बरक्षार्थं शस्त्रं ग्राह्यम् । 


[^१७०]:
     M G: śavakālakārite; DK: kāryakālakārite

- span style="text-decoration-underline;">अन्ये</span> तु परार्थम् अप्य् अस्मिन्न् अवसरे । तथा च गौतमः- "दुर्बलहिंसायां च विमोचने शक्तश् चेत्" (ग्ध् २१.१९) इति । 

> उक्तं यज्ञविनाशशङ्कानिवृत्त्यर्थं[^१७१] शस्त्रग्रहणम् । निमित्तान्तरम् आह- **आत्मनश् च परित्राणे** । परिः सर्वतोभावे । शरीरभार्याधनपुत्ररक्षार्थं **घ्नन् धर्मेण न दुष्यति** ।  
> **दक्षिणानां च सङ्गरो** ऽविरोधः । यदि यज्ञार्थं कल्पिता दक्षिणाः कैश्चिद् अपह्रियेरंस् तदा तन्निमित्तं योद्धव्यम् । 

> span style="text-decoration-underline;">अन्ये</span> त्व् एवम् अभिसंबध्नन्ति । **दक्षिणानां** हेतोः **संगरे** यद्य् उपरोधः प्रवृत्तो[^१७२] धर्मे ऽप्रवृत्ते दक्षिणासंगर इति ।   
> **स्त्रीविप्राणाम् अभ्यवपत्तिः** परिभवः[^१७३] । यत्र स्त्रियः साध्व्यो हठात् केनचिद् उपगम्यन्ते हन्यन्ते वा । एवं ब्राह्मणाः केनचिद् धन्यन्ते । तत्र घ्नन् खड्गादिना न दुष्यति । हिंसाप्रतिषेधातिक्रमो न कृतो भवतीत्य् अर्थः । असति प्रतिषेधे कामचारप्राप्तौ विध्यन्तरपर्यालोचनया गौतमवचनम् अनुध्यायमानेन "दुर्बलहिंसायां विमोचने शक्तश् चेत्" (ग्ध् २१.१९) इत्य् अवश्यं हनने प्रवर्तितव्यम् । अथ प्रतिहारशङ्का भवति तदा "सर्वत एवात्मानं गोपायेत्" (ग्ध् ९.३४) इत्य् उपेक्षा ॥ ८.३४८–४९ ॥


[^१७३]:
     M G DK: viśeṣāṇām abhyavapattiparibhavaḥ

_आत्मपरित्राणार्थम् अविचारेण योद्धव्यम् । तद् अनुदर्शयति ।_

> **गुरुं वा बालवृद्धौ वा ब्राह्मणं वा बहुश्रुतम् ।**  
**आततायिनम् आयान्तं हन्याद् एवाचिवारयन् ॥ ८.३५० ॥**

**आततायी** उच्यते यः शरीरधनदारपुत्रनाशे सर्वप्रकारम् उद्यतः । तम् **अविचारयन्**[^१७४] हन्यात् । **गुर्व्**आदिग्रहणम् अर्थवादः । एते ऽपि हन्तव्याः, किम् उतान्य इति । एतेषां त्व् आततायित्वे ऽपि वधो नास्ति । "आचार्यं च प्रवक्तारम्" (म्ध् ४.१६२) इत्य् अनेनापकारिणाम् अपि वधो निषिद्धः । **गुरुम् आततायिनम्** इति शक्यः संबन्धः । तथा सत्य् आततायिविशेषणम् एतत् । ततो गुर्वादिव्यतिरिक्तस्याततायिनः प्रतिषेधः कुतः स्यात् । वाक्यान्तराभावात् । 


[^१७४]:
     M G add: na vicārayet; DK (1: 1625) add: na vicārayan

- span style="text-decoration-underline;">अथ</span> "नाततायिवधे दोषः" (म्ध् ८.३५१) इत्य् एतद् वाक्यान्तरं सामान्येनाभ्यनुज्ञापकम् इति ।

- span style="text-decoration-underline;">तद् अपि न</span>, विधेर् अश्रवणात्, पूर्वशेषतया चार्थवादत्वे प्रकृतवचनत्वात् । 

- इह भवन्तस्[^१७५] त्व् आहुः- यद्य् आततायिनम्[^१७६] इत्य् एव विधिः, अवशिष्टो ऽर्थवादः, तथापि गुर्वादीनां वधानुज्ञानम् । यतो ऽन्यद् अपकारित्वम् अन्यद् आततायित्वम् । यो ह्य् अन्यां कांचन पीडां करोति न सर्वेण शरीरादिना सो ऽपकारी, ततस् त्व् अन्य[^१७७] आततायी[^१७८] । तथा च पठ्यते ।


[^१७८]:
     M G: karoti sa sarveṇa śarīrādinā steyakārītas tv ātatāyī; DK: 


[^१७७]:
     DK omits: anya


[^१७६]:
     M G: yad yathātatāyinam


[^१७५]:
     M G: bhavatāṃs

- उद्यतासिर् विषाग्निभ्यां शापोद्यतकरस् तथा ।

- आथर्वणेन हन्ता च पिशुनश् चापि राजतः ॥

- भार्यातिक्रमकारी च रन्धान्वेषणतत्परः ।

- एवमाद्यान् विजानीयात् सर्वान् एवाततायिनः ॥ (क्स्म् ८०२–०३)

****"**<u>आयान्तम् इति</u>** वचनाद् आत्तशस्त्रो हन्तुम् अभिधावन् दारान् वा जिहीर्षन् हन्तव्यः । कृते तु दोषे किम् अन्यत् करिष्यतीत्य् उपेक्षा" इति ब्रुवते ।

> span style="text-decoration-underline;">तद् अयुक्तम्</span> । यतः "प्रकाशम् अप्रकाशं वा"[^१७९] (म्ध् ८.३५१) इति वक्ष्यति । समानौ ह्य् एतौ करिष्यन् कृतवांश् च[^१८०] । तस्माद् **आयान्तम्** इत्य् अनुवादः- कर्तुम् आगतं कृत्वा वा गतम् इति । आततायित्वाच् चासौ हन्यते । न च कृतवचन आततायित्वम् उपैति । नास्यात्मनो रक्षार्थ एव वध "आत्मनश् च परित्राणे" (म्ध् ८.३४९) इति अनेनोक्तम्[^१८१] ॥ ८.३५० ॥  
> **नाततायिवधे दोषो हन्तुर् भवति कश्चन ।**  
**प्रकाशं वाप्रकाशं वा मन्युस् तं मन्युम् ऋच्छति ॥ ८.३५१ ॥**

**न कश्चन** इति- नाधर्मो न दण्डो न प्रायश्चित्तम् इति । **प्रकाशं** जनसमक्षम्, **अप्रकाशं** विषादिदानेन येन केनचिद् उपायेन । **मन्युः** क्रोधाभिमानिदेवता, असौ **मन्युम् ऋच्छति** । नात्र हन्तृहन्तव्यभावो ऽस्ति । पुरुषयोर् अर्थ आततायिक्रोध इतरेण हन्यत इत्य् अर्थवादो ऽयं । यथा प्रतिग्रहकामः "को मह्यं ददातु, नाहं प्रतिग्रहीता, न त्वं दाता, ततश् च कुतः प्रतिग्रहदोषो माम" एवम् अत्रापि । इह साहसिके दण्डो नाम्नातः । स दण्डपारुष्ये[^१८२] द्रष्टव्यः । इह त्व् अधिकतरः, यत उक्तम् "विज्ञेयः पापकृत्तमः" (म्ध् ८.३४५) इति[^१८३] ॥ ८.३५१ ॥


[^१८३]:
     M G: pāpakṛta iti


[^१८२]:
     M G add: ca

> **परदाराभिमर्शेषु प्रवृत्तान् नॄन् महीपतिः ।**  
**उद्वेजनकरैर् दण्डैश् चिह्नयित्वा प्रवासयेत् ॥ ८.३५२ ॥**

विवाहसंकृतायां स्त्रियां **दार**शब्दो वर्तते । आत्मनो ऽन्यः **परः** । **अभिमर्शः** संभोग आलिङ्गनाद् अरभ्य,[^१८४] आलिङ्गनं जनद्वयसमवायः,[^१८५] भोगजन्यायाः प्रीतेः प्रवृत्तिः प्रारम्भस् तन्निवृत्त्यर्थं दूतीसंप्रेषणादिना प्रोत्साहनम् । अथ च संग्रहणम् अभिमर्शनं प्रचक्षते । तेनायम् अर्थः-[^१८६] परभार्यागमने **प्रवृत्तं** पुरुषं ज्ञात्व्**ओद्वेजनकरैस्** तीक्ष्णाग्रैः शक्तिशूलादिभिर् अङ्कयित्वा नासाछेदादिभिर् **विवासयेत्** । सर्वत्रात्र विशेषदण्डस्योक्तत्वाद् अस्य विषयभावो न सामान्यदण्डो ऽयम् । किं तर्हि, पुनः पुनः प्रवृत्तौ । इदं तु युक्तम् । अलभमानस्य[^१८७] विषयान्तरं प्रवासस्य धनदण्डस्य च कार्यभेदात् समुच्चयः । तथा दर्शयिष्यामः ॥ ८.३५२ ॥


[^१८७]:
     M G DK: alabhyamānasya


[^१८६]:
     M G: yam arthaṃ; DK (1: 1856): ayam arthaḥ (all omit tena)


[^१८५]:
     M G: -samavāya-


[^१८४]:
     M G: āliṅganārabhya; J: āliṅganādiḥ

> **तत्समुत्थो हि लोकस्य जायते वर्णसंकरः ।**  
**येन मूलहरो ऽधर्मः सर्वनाशाय कल्पते ॥ ८.३५३ ॥**

**समुत्थानम्** उत्पत्तिः । ततः परदारागमनात् **संकरो** ऽवान्तरवर्णरूपो **जायते** । येन जातेन्**आधर्मो** मूलस्य लोकस्य दिवः पतिता वृष्टिस् तां हरत् **अधर्मः** । धर्मे हि सति "आदित्याज् जायते वृष्टिः" (म्ध् ३.६६) । न च संकरे सत्य् अपि कारीरीयागो नापि पात्रे दानम् अतो दानयागहोमानां सस्योत्पत्तिहेतुभूतानाम् अभावात् सर्वजगन्नाशसमर्थो भवति । तस्मात् पारदारिकान्, "अधर्ममूलवर्णसंकरः[^१८८] स्यात्" इति सस्यादिनिष्पत्तिमूलां वा वृष्टिं रक्षन्, प्रवासयेत् ॥ ८.३५३ ॥


[^१८८]:
     M G: pāradārikādharma-; J: -mūlaṃ

> **परस्य पत्न्या पुरुषः संभाषां योजयन् रहः ।**  
**पूर्वम् आक्षारितो दोषैः प्राप्नुयात् पूर्वसाहसम् ॥ ८.३५४ ॥**

**संभाषः** संभाषणम्, तम् आलापं **योजयन्** कुर्वन्[^१८९] संग्रहणादिदोषैः तत्स्त्रीप्रार्थनादिभिः[^१९०] पूर्वम् **आक्षारितो** ऽभिशस्तः, "अयम् एनाम् उपजपति" इत्य् अमुत्र दृष्टदोषः शङ्क्यमानदोषो वा चपलः, रहः उद्वातादौ निषिद्धसंभाषण इति <u>केचित्</u> [^१९१]। कारणाद् अप्य् अन्यपत्न्या संभाषणं कुर्वन् **प्रथमसाहसं** दण्डं **प्राप्नुयाद्** दापयितव्य इत्य् अर्थः ॥ ८.३५४ ॥


[^१९१]:
     M G: ākṣārito 'bhisaṃbhavām eva patnyā tasyāmutrādṛṣṭadoṣaḥ capala udvātādau niṣiddhasaṃbhāṣaṇa iti kecit


[^१९०]:
     M G: saṃgrahaṇād doṣe tatstrīprārthanād iti


[^१८९]:
     M G: tam ālapituṃ kurvan; DK: tatstriyā ālāpaṃ kurvan

> **यस् त्व् अनाक्षारितः पूर्वम् अभिभाषेत कारणात् ।**  
**न दोषं प्राप्नुयात् किंचिन् न हि तस्य व्यतिक्रमः ॥ ८.३५५ ॥**

पूर्वस्य प्रत्युदाहरणम् एतत् । **अनाक्षारितो** ऽप्य् अकारणात् संभाषयन् मिश्रयन् पूर्वदण्डभाक् ॥ ८.३५५ ॥

> **परस्त्रियं यो ऽभिवदेत् तीर्थे ऽरण्ये वने ऽपि वा ।**  
**नदीनां वापि संभेदे स संग्रहणम् आप्नुयात् ॥ ८.३५६ ॥**

"परस्य पत्न्या" (म्ध् ८.३५४) इति प्रकृते पुनः **परस्त्री**ग्रहणं मातृभगिनीगुरुपत्न्यादीनाम् अप्रतिषेधार्थम् । न हि ताः सत्य् अपि परसंबन्धित्वे परस्त्रीव्यपदेश्याः । 

> **तीर्थम्** उच्यते येन मार्गेण नदीतडागादिभ्यो जलम् आनेतुम् अवतरन्ति । स हि विजनप्रायो भवति । नानुदकार्थेन तत्र संनिधीयते । सङ्केतस्थानं तादृशम् अत्र कल्पितायाम् अवश्यम् एव गन्तव्यम् अहम् अपि संनिधीयमानो नाशङ्क्यो भविष्यामीति उदकार्थी दिवा शौचाचारं वा करिष्यन् प्रतिपालयन्न् इति[^१९२] जना मंस्यन्ते । प्रदेशान्तरे तु किम् अत्रायं प्रतिपालयन्तीति शङ्का स्यात् । अतस् तीर्थे प्रतिषेधः । **अरण्यं** हि ग्रामाद् विजनो देशो गुल्मवृक्षलतादिगहनः । वने वृक्षसंततौ[^१९३] । **नदीनां संभेदः** समागमः । सो ऽपि हि सङ्केतस्थानम् । **स संग्रहणं**[^१९४] **प्राप्नुयात्** । परस्त्रीकामत्वं **संग्रहणम्** । अतश् च यस् तत्र दण्डः सो ऽस्य स्याद् इत्य् उक्तं भवति । अनाक्षारितस्यपि सत्य् अपि कारणे ऽयं प्रतिषेधः । यत् त्व् आपस्तम्बेनोक्तम् "नासंभाष्य स्त्रियम् अतिव्रजेत्" इति, तद् अन्येषु संनिहितेष्व् एतच्छास्त्रज्ञेषु प्रकाशे[^१९५] "भगिनी नमस् ते" इत्याद्यभिवादनम् अविलम्बमानेन कर्तव्यम् ॥ ८.३५६ ॥  
> **उपकारक्रिया**[^१९६]** केलिः स्पर्शो भूषणवाससाम् ।**  
**सह खट्वासनं चैव सर्वं संग्रहणं स्मृतम् ॥ ८.३५७ ॥**

या न केनचित् संबन्धेन संबन्धिनी तस्या वस्त्रमाल्यादिदानेन **उपकार**करणम् । तथा भोजनपानादिना । **केलिः** परिहासो वक्रभणितादिना । **स्पर्शो भूषणवाससाम्**[^१९७] । **भूषणं** हारकटकादि तदङ्गलग्नम्, तदीयम् एतद् वेति ज्ञात्वा विनाप्रयोजनेनान्यगृहीतम् अपि स्पृश्यते । एकस्यां खट्वायाम् असंसक्ताङ्गयोर् अपि सहासनम् । सर्वम् एतत् तुल्यदण्डम् ॥ ८.३५७ ॥


[^१९७]:
     M G omit: yā na kenacit . . . sparśo bhūṣaṇavāsasām

> **स्त्रियं स्पृशेद् अदेसे यः स्पृष्टो वा मर्षयेत् तया ।**  
**परस्परस्यानुमते सर्वं संग्रहणं स्मृतम् ॥ ८.३५८ ॥**

अदेशस्पर्शस् तु[^१९८] यत्र विनैव तत्स्पर्शनं गमनागमनादि संसिध्यति । महाजनसंकुले न दोषः । तथा[^१९९] शरीरावयवो ऽपि देशः । तत्र हस्तस्कन्धधृतभाण्डावरोपणे[^२००] तत्स्पर्शे न दोषः । ओष्ठचिबुकस्तनादिषु दोषः । तया वा स्तनादिस्पर्षेनोत्पीडितो यदि तत् सहते[^२०१] "भवति[^२०२] मा[^२०३] कार्षीः" इत्यादिना न[^२०४] प्रतिषेधति । **परस्परस्यानुमते** मतिपूर्वम् एतस्मिन्न् अकृते न दोषो ऽयम् । न पुनः कर्मादौ । स्खलन्ती[^२०५] पुरुषं कण्ठे ऽवलंबते, पुरुषो वा स्तनान्तरे स्त्रियम्, तद्धस्तगृहीतद्रव्यादानप्रवृत्तौ,[^२०६] शुष्के[^२०७] पतिष्यामीति कर्द्दमे पततीतिवत्, ताव् अपि न दुष्येताम्[^२०८] ॥ ८.३५८ ॥


[^२०८]:
     M G: patatīti nivedanasyāpi na duṣyatām


[^२०७]:
     M G: śulke


[^२०६]:
     M G: -pravṛttā-; DK: -pravṛttaḥ


[^२०५]:
     M G: khalaṃ; DK: tatra khalu


[^२०४]:
     M G omit: na


[^२०३]:
     M G: na


[^२०२]:
     M G: bhaven; J omits: bhavati


[^२०१]:
     M G: yadi kas tat sahate; DK: yadi kaścit sahate 


[^२००]:
     M G DK: h-skaṃdhaspṛṣṭabhāṇḍā-


[^१९९]:
     M G: yathā


[^१९८]:
     M G: pradeśasparśasya; J: adeśasparśasya

> **अब्राह्मणः संग्रहणे प्राणान्तं दण्डम् अर्हति ।**  
**चतुर्णाम् अपि वर्णानां दारा रक्ष्यतमाः सदा ॥ ८.३५९ ॥**

उक्तं संग्रहस्वरूपम् । दण्ड इदानीम् अत्रोच्यते । **अब्राह्मणः** क्षत्रियादिः[^२०९] **संग्रहणे** कृते **चतुर्णाम् अपि वर्णानां** हीनोत्तमजातिभेदम् अनपेक्ष्य **प्राणान्तं** प्राणत्याजने मारणे पर्यवसितं **दण्डम् अर्हति** । 


[^२०९]:
     M G: kṣatriyādi-

- span style="text-decoration-underline;">कथं</span> पुनर् ब्राह्मण्याम् शूद्रायां च संगृहीतस्य समो दण्डः । 

- span style="text-decoration-underline;">अत्र</span> हेतुस्वरूपम् अर्थम् आह- **दारा रक्ष्यतमाः सदा** । सर्वस्य कस्यचिद् राज्ञा दारा धनशरीरेभ्यो ऽतिशयेन रक्ष्याः । तुल्ये हि सङ्करे शूद्रस्यापि कुलनाशः । एतद् उक्तं भवति । वाचनिको ऽयम् अर्थो ऽत्र हेतुर् वक्तव्यः, उक्तो[^२१०] ऽसौ ।


[^२१०]:
     M G: ko

- अत्र पूर्वे व्याचख्युः । न सर्वस्मिन् संग्रहणे प्रागुक्तदण्डो ऽयम् । किं तर्हि, मुख्ये स्पर्शविसेषे जन्यप्रीतिविशेषात्मके गमने । कथं हि तीर्थादिष्व् अभिवदनं[^२११] गमनं च समदण्डाव् उपपद्येयाताम्[^२१२] । तस्माद् अब्राह्मणः शूद्रो द्विजातिमगने प्राणच्छेदार्हो[^२१३] नान्यः । न हि विषमसमीकरणं न्याय्यम् । अतश् च[^२१४] प्रागुक्तेषु संग्रहणेष्व् अनुबन्धाद्यपेक्षया दण्डः कल्प्यः । यत्रैवं निश्चितं गमनार्थ एवायम् उपकारक्रियादिरूपक्रमस्[^२१५] तत्र मुख्यदण्ड एव युक्तः । न ह्य् अत्र वैषम्यम् अस्ति । दृष्टं चैतद् उभयत्रापीति[^२१६] । 


[^२१६]:
     M G DK (1: 1857): caitad apy ahatvāpīti


[^२१५]:
     M G: upakāraḥ kriyā-


[^२१४]:
     M G: ataḥ sva-


[^२१३]:
     M G: śūdro 'dhijātimagane brāhmaṇe chedārho


[^२१२]:
     M G: samadaṇḍāt tūpapadyeyātām


[^२११]:
     M G: api vadanaṃ; 

- तथेदम् उक्तम् "यद्य् अत्रायं दण्डो मुख्ये संग्रहणे किं करिष्यति" इति । 

- नैवान्यन् मुख्यसंग्रहणम् अस्ति । न ह्य् अस्य लौकिकः पदार्थो ऽवधृतो येन परदारोपकारादौ[^२१७] प्रयुक्त इत्येवम् अस्यैव । यं च भवन्[^२१८] मुख्यं संग्रहणं मन्यते तत्र महान् दण्डः । 


[^२१८]:
     M G: asyaivāyaṃ cābhavan


[^२१७]:
     M G: paraś ca dasyvanukārādau; DK: parasya dāropakārādau

- प्रतिषिद्धं परस्त्रीगमनं शास्त्रपर्यनुयोज्यम्[^२१९] इति चेत्, 


[^२१९]:
     J: śāstraṃ parya-

- उपकारादाव् अपि प्रतिषेधं विद्धि[^२२०] । 


[^२२०]:
     M G: pratiṣedhavat

- प्रतिषेधवद् धि प्रायश्चित्तम् अपि तुल्यं प्रसक्तम्[^२२१] इति चेत्, 


[^२२१]:
     M G DK: tulyaprasaktam

- का नामेयम् अनिष्टापत्तिः । किं तु प्रसज्येत यदा संग्रहणशब्देन तद् उच्येत[^२२२] । सिक्ते हि रेतसि गमनाद्यभिधानम्[^२२३] । यत्र यादृशो दण्डस् तत्र तत्समानं दुःखं प्राप्तम् । अतो ऽस्मिन् विपर्यये रेतःसेकनिमित्तं प्रायश्चित्तं[^२२४] तच्छब्देनाभिधानात् उपकारादौ[^२२५] कल्प्यम् । यदि च संलापादौ स्वल्पो दण्डः स्यात् तदा प्रवर्तेरन् । ततश् च परस्त्रीसंलापादिभूतेनान्येनाभिभवता[^२२६] व्यादीपितमन्मथा स्मरशराकृष्यमाणाः शरीरनिरपेक्षा राजनिग्रहं न गणेयेयुः । आद्यायाम् एव तु प्रवृत्तौ[^२२७] गृह्यमाणेष्व् अप्रबन्धवृत्तौ रागे शक्यं निराकरणम् । तस्मात् परस्त्रीम् उपजापताम् एव महादण्डो युक्तः । 


[^२२७]:
     M G: rājyāpohyānām eva tu nivṛttau


[^२२६]:
     M G: tatparastrīsaṃlāpādibhūtenānyenābhivasatā; DK: parastrīsaṃlāpādibhiḥ


[^२२५]:
     M G: upakārādibhir ādau


[^२२४]:
     M G DK omit: prāyaścittaṃ


[^२२३]:
     M G: gandhenādyabhidhānaṃ; DK: tacchedenābhidhānaṃ


[^२२२]:
     M G: ucyate

> इह त्व् **अन्त**ग्रहणाद् आदिभूतेनान्येन दण्डेन भवितव्यम् । न ह्य् असत्यवादवन्तो भवन्ति । प्राणो ऽन्तो यस्य **प्राणान्तस्** तावत् पातयितव्यो यावत् प्राणेषु पतति । तेन सर्वस्वग्रहणाङ्गछेदाद्य्[^२२८] अप्य् उक्तं भवति । एकैकस्य च दण्डत्वम् अन्यत्र ज्ञातं न[^२२९] समुदाये दण्ड्यते इति बहुदण्डेष्व् आम्नातेषु स महान् यो द्विजातिस्त्रीसंग्रहणे[^२३०] ऽब्राह्मणस्य । अतो[^२३१] युक्तैव कल्पना, न[^२३२] सर्वत्र । तत्र कुलस्त्रीभिर् अनिच्छन्तीभिर् भतृमतीभिः[^२३३] संगृह्यमाणस्य प्राणापहरणं हीनजातीयाभिर् अपि[^२३४] ॥ ८.३५९ ॥  
> **भिक्षुका बन्दिनश् चैव दीक्षिताः कारवस् तथा ।**  
**संभाषणं सह स्त्रीभिः कुर्युर् अप्रतिवारिताः ॥ ८.३६० ॥**

**भिक्षुका** भिक्षाजीविनो भिक्षायाचनारूपं संभाषणम् **अवारिताः** **कुर्युर्** यदि स्वामिना न निषिद्धाः । अथ वा नैते वारयितव्याः । **बन्दिनः** स्तावकाः । **दीक्षिता** यज्ञे भृतिवचनार्थं संभाषेरन् । **कारवः** सूपकारादयः । एते तीर्थादिष्व् अपि न निवार्याः ॥ ८.३६० ॥

> **न संभाषां परस्त्रीभिः प्रतिषिद्धः समाचरेत् ।**  
**निषिद्धो भाषमाणस् तु सुवर्णं दण्डम् अर्हति ॥ ८.३६१ ॥**

<u>केचिद्</u> भिक्षुकादीनां निवारितानां संभाषणे दण्डो ऽयम् इति मन्यन्ते । 

> span style="text-decoration-underline;">तद् असत्</span> । नैव ते निवार्या इत्य् उक्तम् । कुतश् च भिक्षुकाणां सुवर्णो दण्डः । तस्मात् को ऽपि प्रकाशम् अनाक्षारितो ऽपि कथंचिन् निषिद्धः स्वामिना[^२३५] समाचरन् सुवर्णं दण्ड्यः ॥ ८.३६१ ॥  
> **नैष चारणदारेषु विधिर् नात्मोपजीविषु ।**  
**सज्जयन्ति हि ते नारीर् निगूढाश् चारयन्ति च ॥ ८.३६२ ॥**

यः संभाषणप्रतिषेध उपकारक्रियाप्रतिषेधश् च नैष **चारणदारेषु** स्यात् । **चारणा** नटगायनाद्याः प्रेक्षणकारिणः । तथा **आत्मोपजीविषु** वेषेण जीवत्सु ये दाराः । अथ वात्मजायैव "अर्धो ह वा एष आत्मा" (श्ब् ५.२.१.१०) इति तां य उपजीवन्ति उपपतिक्षमकाः[^२३६] । **सज्जयन्ति** संश्लेषयन्ति ते चारणः परपुरुषेण[^२३७] । **निगूढाः** प्रछन्नम्, आपणभूमौ न तिष्ठन्ते । गृहवेषत्वाद् एव ताः प्रसिद्धवेश्याभ्यो भिद्यन्ते । **चारयन्ति** **च** ता मैथुनं प्रवर्तयन्ति नेत्रभ्रूविलासपरिहासादिभिः पुरुषान् आकर्षयन्ति । तदनुज्ञानं[^२३८] सज्जनम्, चारणं[^२३९] संप्रयोग एव । अथ वा स्वा नारीः सज्जयन्ति योजयन्ति,[^२४०] अन्याश्[^२४१] च स्त्रीभिश् **चारयन्ति** प्रवर्तयन्ति वेश्यात्वं कुट्टिनीत्वं च स्वधाराणां[^२४२] कारयन्तीत्य् अर्थः ॥ ८.३६२ ॥


[^२४२]:
     M G: sudhārāṇāṃ


[^२४१]:
     M G: antyāś


[^२४०]:
     M G: nārī jayati; M G DK omit: yojayanti


[^२३९]:
     M G: vāraṇaṃ


[^२३८]:
     M G: tadanujñānāṃ; DK: tadanujñātāḥ


[^२३७]:
     M G DK: cāraṇapuruṣeṇa


[^२३६]:
     M G DK (1: 1854) omit: upapatikṣamakāḥ and add: utkṛṣṭam ākāraṃ

> **किंचिद् एव तु दाप्यः स्यात् संभाषां ताभिर् आचरन् ।**  
**प्रैष्यासु चैकभक्तासु रहः प्रव्रजितासु च ॥ ८.३६३ ॥**

**रहो** ऽप्रकाशं विजने देशे चारणनारीभिः **संभाषां**[^२४३] कुर्वन् **किंचित्** सुवर्णाद् अत्यन्ताल्पं[^२४४] स त्रिंशद्भागादिकं[^२४५] जातिप्रतिष्ठाने अपेक्ष्य दण्ड्यः । यतो न परिपूर्णं तासु वेश्यात्वम् । भर्तृभिर् अनुज्ञाता हि ताः प्रणयन्ते[^२४६] । तत्र भर्तृविज्ञानार्थं दूतीमुखेन व्यवहर्तव्यम् । न तु साक्षात् ताभिर् अस्वतन्त्रत्वात् । प्रकाशं तु नृत्यन्तीनां गायन्तीनां वाभिनयतालादिनिरूपणावसरे कीदृशम् एतद् इत्यादिप्रश्नद्वारं संभाषणम् अनिषिद्धम् । 


[^२४६]:
     J: patnyāyante


[^२४५]:
     M G J: triṃśadbhāgikaṃ


[^२४४]:
     M G J: suvarṇādyatyantālpaṃ


[^२४३]:
     M G: saṃbhāṣaṃ

> **प्रेष्या** दास्यः सप्तभिर् दासयोनिभिर् उपनताः । एकं भजन्ते **एकभक्ता** एकेनावरुद्धाः । तत्रान्यो ऽप्य् अस्ति दण्डलेशः । 

- किं पुनर् अयं दासीशब्दः संबन्धिशब्दो य एव यस्याः स्वामी तस्यैव दासी उत सूपकारादिशब्दवत् कर्ममूलकः ।

> इह तावद् आद्या एव स्थितिः, विशेषणोपादाने ऽसामर्थ्यात् । या यस्य दासी वेश्यावच् चानैः संसृज्यते, राजदासीव दासी वा,[^२४७] सा निगृह्यन्ते[^२४८] । सा चेन् नावरुद्धा न दोषः संग्रहणे । अवरुद्धायाम् अनेन दण्ड उक्तः । रिक्थविभागे[^२४९] चैतन् निपुणं वक्ष्यामः ।   
> **प्रव्रतिजाः** अरक्षकाः शीलमित्रादयः । ता हि कामुक इव लिङ्गप्रच्छन्नाः[^२५०] ॥ ८.३६३ ॥  
> **यो ऽकामां दूषयेत् कन्यां स सद्यो वधम् अर्हति ।**  
**सकामां दूषयंस् तुल्यो न वधं प्राप्नुयान् नरः ॥ ८.३६४ ॥**

पासङ्गिकम् इदम् । **तुल्यः** समानजातीयः । सो ऽनिच्छन्तीं कुमारीं **दूषयेत्** कौमार्याद् अपच्यावयेत् स्त्रीपुरुषसंभोगेन, **सद्यस्** तस्मिन्न् एवाहन्य् अविलंबं हन्तव्यः । **सकामाया** दूषणं नास्ति, कुतो वधप्राप्तिः[^२५१] । यच् चात्र भविष्यति तद् वक्ष्यामः । यद्य् अपि तुल्यवध इत्य् एवात्र श्रुतं[^२५२] वधे[^२५३] ऽपि जात्यपेक्षायाम् अवश्यंभाविन्यां प्रत्यासत्त्या संबाध्यते ॥ ८.३६४ ॥


[^२५३]:
     J: vadho


[^२५२]:
     M G: ity avadheḥ śrutaṃ; J: tylya ity vātra śrutaṃ


[^२५१]:
     J: dūṣaṇe nāsti vadhaprāptiḥ

> **कन्यां भजन्तीम् उत्कृष्टं न किंचिद् अपि दापयेत् ।**  
**जघन्यं सेवमानां तु संयतां वासयेद् गृहे ॥ ८.३६५ ॥**

जातिधनशीलविद्यानाम् अन्यतमेनापि पितृकुलाद् **उत्कृष्टं भजन्तीं** प्रवर्तितमैथुनां **न**[^२५४] **किंचिद्** दण्डयेत् । कन्यायाः स्वातन्त्र्याभावात् तद्रक्षाधिकृतानां पित्रादीनां दण्डे प्राप्ते प्रतिषेधः । **जघन्यं** जात्यादिभिर् हीनं **सेवमानां** मैथुनायोत्कलयन्तीं[^२५५] **संयतां** निवृत्तक्रीडाविहारा कञ्चुकिभिर् अधिष्ठितां पितृगृह एव **वासयेद्** यावन् निवृत्ताभिलाषा संजाता । अथ हीनजातीये निर्वृत्तप्रीतिविशेषा तदा आ अन्त्योच्छ्वासात् संयतैव तिष्ठेत् ॥ ८.३६५ ॥


[^२५५]:
     DK (1: 1866): maithunāyānukūlayantīṃ


[^२५४]:
     M G omit: na

> **उत्तमां सेवमानस् तु जघन्यो वधम् अर्हति ।**  
**शुल्कं दद्यात् सेवमानः समाम् इच्छेत् पिता यदि ॥ ८.३६६ ॥**

अकामाया कन्याया[^२५६] दूषणे ब्राह्मणवर्जम् अविशेषेण हीनोत्तमानां वध एव दण्ड इत्य् उक्तम् । सकामाया दूषणे त्व् इदम् आहुः । **उत्तमां** रूपयौवनजातिभिः[^२५७] । **जघन्यो** ऽत्यन्तनिकृष्टः । नातिसाम्ये ऽपि गुणैर् वध्यः । **समां** तु गच्छन् सकामां स **शुल्कम्** आसुरविवाह इव पित्रे **दद्यात्** । न चेद् इच्छति पिता तदा राज्ञे दण्डं तावन्तम् । 


[^२५७]:
     M G: -jātyābhiḥ


[^२५६]:
     M G DK omit: kanyāyā

- span style="text-decoration-underline;">ननु</span> च गान्धर्वो ऽयं विवाहः "इच्छयान्योन्यसंयोगः" (म्ध् ३.३२) इति । तत्र न युक्तो दण्डः । 

- span style="text-decoration-underline;">केनोक्तं</span> गान्धर्वे नास्ति दण्डः । अत एव नायं सतीधर्मः, न चायं विवाहः, अग्निसंस्काराभावात् । यद् अपि शाकुन्तले व्यासवचनम् "अमन्त्रकम् अनग्निकम्" इति तद् दुष्यन्तेन कामपीडितेनैवं कृतम् । न चेच्छासंयोगमात्रं विवाहः । स्वीकरणोपायभेदाद् अष्टौ विवाहाः, न पुनर् विवाहभेदात् । वृत्तवरणं तत्र पुनः कर्तव्यम् एवम् इति ।

> अथ वा ऋतुदर्शनोत्तरकालं गान्धर्वः । प्राग् ऋतोः शुल्को दण्डो वा । अथ कन्यायाः का प्रतिपत्तिः । तस्मा एव देया । निवृत्ताभिलाषा चेत् कामम् अन्यत्र प्रतिपद्या । शुल्कग्रहणं चात्रापि सकृद् उपभोगनिष्कृत्यर्थम् अस्त्य् एव । वरश् चेन् निवृत्ताभिलाषो हठाद् ग्राहयितव्यः ॥ ८.३६६ ॥  
> **अभिषह्य तु यः कन्यां कुर्याद् दर्पेण मानवः ।**  
**तस्याशु कर्त्ये अङ्गुल्यौ दण्डं चार्हति षट्शतम् ॥ ८.३६७ ॥**

यद्य् अपि सकामा कन्या पित्रादयस्[^२५८] तु तस्याः संनिहितास् तान् अनिच्छतो **ऽभिषह्य** अभिभूय **दर्पेण** बलेन, "कः किं कर्तुं मे शक्तः", कन्यानुरागमाताश्रितः कन्यां **कुर्याद्** विकुर्याद् दूषयेत् । अनेकार्थः करोतिः । **तस्याशु कर्त्याः** छेत्तव्या अर्धाङ्गुलयः, षट्शतानि वा दण्ड्यः । 


[^२५८]:
     M G: pitrā yas

- span style="text-decoration-underline;">अन्ये तु</span> "यो ऽकामां दूषयेत्" (म्ध् ८.३६४) इत्य् अस्यैव वध्यर्थस्योपसंहारो[^२५९] ऽयम् ।


[^२५९]:
     DK: vadhārtha-

> ताडनात् प्रभृति मारणं यावद् वध्यर्थः[^२६०] । तत्रेमां निकृष्टजातीयां च दूषयन् न मार्यते, अपि त्व् अङ्गुली अस्य छिद्येत ॥ ८.३६७ ॥  
> **सकामां दूषयंस् तुल्यो नाङ्गुलिच्छेदम् आप्नुयात् ।**  
**द्विशतं तु दमं दाप्यः प्रसङ्गविनिवृत्तये ॥ ८.३६८ ॥**

**सकामाम्** इत्य् अनुवादः, पूर्वस्यापि सकामविषयात् । अभिषह्य करणे पूर्वं दण्डः,[^२६१] अप्रकाशं चौर्यवद् द्विशतो ऽङ्गुलीच्छेदवर्जितः । अथ कस्मिंश्चित् पुरुषे ऽनुरागवती कन्या तेन संयुज्यमाना कन्यात्वनिवृत्तौ सकामा येन विकृतीक्रियते तस्यायं दण्डः । अथ वा[^२६२] हस्तस्पर्शमात्रम् इह दूषण । प्रार्थनीयायाः कन्याया हस्तस्पर्शः "मया स्पृष्टां ज्ञात्वा नान्य एताम् अर्थैष्यते ऽन्यस्मिन्न् अनुरागिणीं मन्यमानः" ॥ ८.३६८ ॥


[^२६२]:
     M G omit: vā


[^२६१]:
     DK (1: 1868): pūrvadaṇḍaḥ

> **कन्यैव कन्यां या कुर्यात् तस्याः स्याद् द्विशतो दमः ।**  
**शुल्कं च द्विगुणं दद्याच् छिपाश् चैवाप्नुयाद् दश ॥ ८.३६९ ॥**

बालभावाद् रूपादिद्वेषाद् वा **कन्यैव कन्यां** नाशयेत् सा **द्विशतं** दाप्या । **शुल्कश्** **च** त्रिगुणः । 

- span style="text-decoration-underline;">किं पुनः</span> शुल्कस्य परिमाणम् ।

> एषाम् अन्यतमरूपसौन्दर्याद्यपेक्षं[^२६३] सौभाग्यापेक्षं च ।  
> **शिफा** रज्जुलताप्रहाराः ॥ ८.३६९ ॥  
> **या तु कन्यां प्रकुर्यात् स्त्री सा सद्यो मौण्ड्यम् अर्हति ।**  
**अङ्गुल्योर् एव वा छेदं खरेणोद्वहनं तथा ॥ ८.३७० ॥**

स्त्रियां कन्यानां कन्यालिङ्गं नाशयन्त्यां **मौण्ड्यं** केशवपनं दण्डः, अङ्गुलिच्छेदो वा । **खरेणोद्वहनं** केशच्छेदपक्षे । कन्याजात्यादिभेदान् निग्राह्यभेदात् त्रैवर्णिकस्त्रीणां ब्राह्मणादिक्रमेणेमं दण्डम् इच्छन्ति मुद्राश् च कल्पयन्ति । ते प्रमाणाभावाद् उपेक्षणीयाः ॥ ८.३७० ॥

> **भर्तारं लङ्घयेद् या तु स्त्री ज्ञातिगुणदर्पिता ।**  
**तां श्वभिः खादयेद् राजा संस्थाने बहुसंस्थिते ॥ ८.३७१ ॥**

लङ्घनं **भर्तारम्** अतिक्रम्यान्यत्र गमनम्[^२६४] । तच् चेत् स्त्री करोति **दर्पेण** — "बहवो मे ज्ञातयो बलिनो द्रविणसंपन्नाः", स्त्रीगुणो रूपसौभाग्यातिशयसंपत्, किम् अनेन शीलरूपेण[^२६५] — इत्येवंदर्पेण[^२६६] । **तां श्वभिः खादयेद्** यावन् मृता । **संस्थानं** देशः । बहवः संस्थिता यत्र जनाश् चत्वरादौ ॥ ८.३७१ ॥


[^२६६]:
     M G J: ityeva darpeṇa


[^२६५]:
     M G: anenāśīla-


[^२६४]:
     M G: puruṣāgamanam; DK (1: 1865): puruṣe gamanam

> **पुमांसं दाहयेत् पापं शयने तप्त आयसे ।**  
**अभ्यादध्युश् च काष्ठानि तत्र दह्येत पापकृत् ॥ ८.३७२ ॥**

यो ऽसौ पत्न्या जारः स **आयसे** लोह**शयने** **तप्ते** ऽग्निसमे कृते दाहयितव्यः । तत्र च शयनस्थितस्य काष्ठानि वध्यघातिनो **ऽभ्यादध्युर्** उपरि क्षिपेयुः । यावत् काष्ठप्रहारैर् अग्निज्वालाभिः शयनतापेन च मृतः ॥ ८.३७२ ॥

> **संवत्सराभिशस्तस्य दुष्टस्य द्विगुणो दमः ।**  
**व्रात्यया सह संवासे चाण्डाल्या तावद् एव तु ॥ ८.३७३ ॥**

**अभिशस्तस्** तत्पापकारीत्य् अभिशब्दितः । यो यस्यां स्त्रियां संगृहीतः सो **ऽभिशस्तो** दण्डितः । स चेत् संवत्सरं प्रतिपाल्य,[^२६७] अतीते **संवत्सरे** पुनस् तस्याम् एव संगृह्यते तदा तस्यैकं वारम् अभिशस्तस्य **संवत्सरे** गते पुनर् दुष्टस्य द्विगुणो दण्डः ।


[^२६७]:
     M G: saṃvatsaraḥ pratipālyaḥ

> **संवत्सराभिशस्तस्येति** समासपाठे कथंचिद् योजना ।   
> **व्रात्यया सह संवासे** तावद् एव । किं यावद् एव पुनर् दुष्टस्य । नेति ब्रूमः । तत्राप्य् उत्तमाधममध्यमानाम् अनेकविधो दण्डः । तत्र को ऽसाव् इह । द्विगुण इति न ज्ञायते । किं तर्हि, **चाण्डाल्या संवासे** यावद् एव **तावद् एव** **व्रात्ययेति**, "सहस्रं त्व् अन्त्यजस्तेयम्" (म्ध् ८.३८५) इति । व्रातः पूगः संघः, तेन चरन्ती[^२६८] पुंश्चलीति कथंचिद् यः कर्तव्यः[^२६९] । अथ वा[^२७०] व्रातम् अर्हति व्रात्येत्य् अस्तु, यकारो दण्डादिः[^२७१] (पाण् ५.१.६६) । का च व्रातम्[^२७२] अर्हति । यानेकपुरुषोपभोग्या पुंश्चली सा हि पुरुषव्रातम् अर्हति । अथ वानेकपुरुषस्वामिका ग्रामस्य[^२७३] दास्यश् च व्रात्याः । ये तूद्वाहहीनां व्रात्यां[^२७४] मन्यन्ते, तेषां मते न मुख्यः शब्दार्थः । अयं हि व्रात्यशब्दः स्मृतिकारैः सावित्रीपतितेषु प्रयुक्तः । न च स्त्रीणां तत्संभवः । अथ स्त्रीणां विवाहस्य तदापत्तिवचनाद् उपनयनम्, तद्धीनपुरुषवद् व्रात्या, गौणस् तर्हि न मुख्यः । यदि नामोपनयनशब्दो ऽनुपनयने विवाहे प्रयुक्तस् तथाप्य् उपनयनहीनो व्रात्य इत्य् उक्ते न विवाहहीन इति प्रतीयते । तथासिंहो ऽयं देश इत्य् उक्ते न सिंहशब्दस्य माणवके प्रयुक्तस्यापि देशस्यामाणवकत्वं प्रतीयते । अस्ति तत्र मुख्य इहासंभव इति चेत्, नासंभवमात्रनिबन्धना गौणी प्रतीतिः । किं तर्हि, संबन्धम् अपरम् उपेक्ष्य । भवेद् उपनयनशब्दो विवाहे गौणः । व्रात्यशब्दस् तु गौण इति को हेतुः । गौणत्वे ऽपि विवाहाभावनिबन्धन इति दुरुपपदम्[^२७५] । व्रात्यजापि — काकाज् जातः काकः श्येनाज् जातः श्येन इति — व्रात्येति शङ्क्यते । बहुसंबन्धप्रत्यासत्त्या[^२७६] हि तत्र रूपातिदेशप्रतिपत्तिः । व्रात्यभार्या तु सत्य् अपि संबन्धे न व्रात्यशब्देन शक्याभिधातुम् । सो ऽयम् इत्य् अभिसंबन्धे हि "पुंयोगाद् आख्यायाम्" (पाण् ४.१.४८) इति तथा भवितव्यम् । तावतश् चायं भेदविवक्षायां तद्धितेनेति । तस्माद् यदि गौणो व्रात्यशब्दो गृहीतव्यस् तज्जाता प्रत्येया[^२७७] । अथ शब्दार्थे व्रातम् अर्हतीति । विवाहभ्रष्टा तु न मुख्या न गौणीति । न च विवाहकालः स्त्रीणां नियतो यत् कालाद् भ्रष्टा व्रात्याः स्युः । यद् अपि प्राग् ऋतोर् विवाह्याः तद् अपि स्वयंवरस्य ऋतुमत्या विना तत् परेणाभ्यनुज्ञात एव कामम् आ मरण्ं तिष्ठेद्[^२७८] गृहे कन्या[^२७९] ॥ ८.३७३ ॥  
> **शूद्रो गुप्तम् अगुप्तं वा द्वैजातं वर्णम् आवसन् ।**  
**अगुप्तम् अङ्गसर्वस्वी**[^२८०]** गुप्तं सर्वेण हीयते ॥ ८.३७४ ॥**


[^२८०]:
     M G DK (1: 1862): -sarvasvair

**शूद्र** आ चाण्डालात्, **गुप्तं वर्णं द्वैजातं** द्विजातीनां स्त्रिय **आवसन्** मैथुनेन गच्छन् रक्षिता[^२८१] भर्त्रादिभिः स[^२८२] नियमेन दण्ड्यः । को दण्ड इति चेत्, **अगुप्तां** चेद् गच्छत्य् **अङ्गसर्वस्वी** **हीयते** । अङ्गं च सर्वस्वं तद्वान्[^२८३] । केन **हीयते** । प्रकृतत्वात् ताभ्याम् एव, अन्यस्यानिर्देशात्, विशेषस्यानुपादानात् । अपराध्य्[^२८४] एवाङ्गम् । **गुप्तं** चेद् गच्छति **सर्वेण हीयते** । नैकेनाङ्गेन यावच् छरीरेणापि । हान्युद्देशेनाङ्गच्छेदनसर्वस्वहरणमरणान्य् उपदिष्टानि भवन्ति । हानिर् अस्य कर्तव्येत्य् अर्थः । तथा च गौतमः- "आर्यस्त्र्यबिगमने लिङ्गोद्धारः सर्वस्वहरणं च । गुप्तां चेत्" (ग्ध् १२.२–३) ॥ ८.३७४ ॥


[^२८४]:
     M G DK: aparādhānantaram


[^२८३]:
     M G: tadvat


[^२८२]:
     M G: dva; J omit: sa


[^२८१]:
     J: rakṣitāṃ

> **वैश्यः सर्वस्वदण्डः स्यात् संवत्सरनिरोधतः ।**  
**सहस्रं क्षत्रियो दण्ड्यो मौण्ड्यं मूत्रेण चार्हति ॥ ८.३७५ ॥**

**वैश्यस्य** **सर्वस्वदण्ड** उक्तः । इह तु साहचर्यात् सत्य् अपि द्विजातित्वे न वैश्यस्य समानजातीयागमे दण्डो ऽयम्, किं तर्हि ब्राह्मणक्षत्रिययोर् एव । एवं **क्षत्रियस्य** ब्राह्मणीगमने **सहस्रं मौण्ड्यं** **च** **मूत्रेण । **उदकस्थाने गर्दभमूत्रं ग्रहीतव्यम् । 

- span style="text-decoration-underline;">अन्ये</span> व्याचक्षते । अन्यस्यानुपादानात् समानजातीय एव संवत्सरनिरोधनेन दण्डाधिक्यम् । यदि संवत्सरम् अवरुद्धं करोति ततो ऽयं दण्डः । 

> span style="text-decoration-underline;">आद्यम्</span> एव तु व्याक्यानं न्याय्यम् । न च समहीनोत्तमानां कथं समदण्डत्वम् इति वाच्यम् । यत उक्तम् "सर्वेषाम् एव वर्णानां दारा रक्ष्यतमाः सदा" (म्ध् ८.३५९) इति ॥ ८.३७५ ॥  
> **ब्राह्मणीं यद्य् अगुप्तां तु गच्छेतां वैश्यपार्थिवौ ।**  
**वैश्यं पञ्चशतं कुर्यात् क्षत्रियं तु सहस्रिणम् ॥ ८.३७६ ॥**

**अगुप्ता** व्याख्याता, भ्रष्टशीला अनाथा च । तद्गमने **वैश्यं पञ्चसतं कुर्यात्** । करोतिः प्रकरणाद् दण्डने वर्तते । दण्डयेद् इत्य् अर्थः । पञ्च शतान्य् अस्येति **पञ्चशतः**, बहुव्रीहिर् मत्वर्थीयः । तथा कर्तव्यं यथा पञ्च शतान्य् अस्य भवन्ति । 

- span style="text-decoration-underline;">किं</span> यद् अधिकं तत् तस्यापहर्तव्यम् इत्य् अर्थः । 

- span style="text-decoration-underline;">नेति</span> ब्रूमः[^२८५] । तथा सति यस्य पञ्च वै शतानि धनं वा न्यूनं तस्य दण्डो न कश्चिद् उक्तः स्यात् । 


[^२८५]:
     M G: kramaḥ

- span style="text-decoration-underline;">कस् तर्ह्य्</span> अर्थः **पञ्चशतं कुर्यात्** इति । 

- span style="text-decoration-underline;">दण्डाधिकाराद्</span> दण्डं पञ्चशतसंबन्धिनं कुर्यात् । 

> एवं **सहस्रिणं क्षत्रियम्** इति । सहस्रम् अस्यास्ति दण्डः, न गृहे धनम् । "अङ्गसर्वस्वी" (म्ध् ८.३७४)इति व्याख्येयम्- तथा कर्तव्यं यथाङ्गं सर्वस्वं च तस्य दण्डो भवति । क्षत्रियस्याधिको दण्डो रक्षाधिकृतो रक्षति तत् पुनः स एवापराध्यति ॥ ८.३७६ ॥  
> **उभाव् अपि तु ताव् एव ब्राह्मण्या गुप्तया सह ।**  
**विप्लुतौ शूद्रवद् दण्ड्यौ दग्धव्यौ वा कटाग्निना ॥ ८.३७७ ॥**

**ताव् एव** क्षत्रियवैश्यौ **गुप्तया ब्राह्मण्या विप्लुतौ** कृतमैथुनौ मैथुनप्रवृत्ताव् एव शूद्रवद्[^२८६] दण्ड्यौ "गुप्तं[^२८७] सर्वेण हीयते" इति । **दग्धव्यौ वा कटाग्निना** । **वा**शब्दो वधप्रकारविकल्पे न वधविकल्पे[^२८८] । न हि शूद्रस्य गुप्ते[^२८९] वधाद् अन्यो दण्ड आम्नातः ॥ ८.३७७ ॥


[^२८९]:
     M G: śūdragupte; J: śūdrasyāgupte (but Jha's translation presupposes gupte)


[^२८८]:
     M G: vadhaprakāravikalpe vadhavikalpena; DK: vadhaprakāravikalpe vadhavikalpe na


[^२८७]:
     M G DK: gupte


[^२८६]:
     M G: vipraśūdravad; DK: viprāśūdravad

> **सहस्रं ब्राह्मणो दण्ड्यो गुप्तां विप्रां बलाद् व्रजन् ।**  
**शतानि पञ्च दण्ड्यः स्याद् इच्छन्त्याः सह सङ्गतः ॥ ८.३७८ ॥**

**गुप्ता** भ्रष्टशीलापि यदि केनचिद् रक्ष्यते पित्रा भ्रात्रा बन्धुभिर् वा तां हठाद् गच्छन् **सहस्रं ब्राह्मणो** दाप्यः । गुप्ता शीलवती चेत् प्रवासनाङ्कने ऽधिके[^२९०] । अथापि शीलवत्य् अपि गुप्तशब्देनोच्यते,[^२९१] तथापि सहस्रमात्राद् ब्राह्मणो मुच्यते[^२९२] । अङ्कनप्रवासने सर्वत्र मुखीक्रियेते परदाराभिमर्शे ॥ ८.३७८ ॥


[^२९२]:
     DK: na mucyeta


[^२९१]:
     DK: -śabdenocyeta


[^२९०]:
     M G: pravāsanāhvānenādhike; DK (1: 1858): cādhike

> **मौण्ड्यं प्राणान्तिको दण्डो ब्राह्मणस्य विधीयते ।**  
**इतरेषां तु वर्णानां दण्डः प्राणान्तको भवेत् ॥ ८.३७९ ॥**

यत्र क्षत्रियादीनां वध उक्तस् तत्र ब्राह्मणस्य **मौण्ड्यम्** । यथा "अब्राह्मणः संग्रहणात् प्राणानतं दण्डम् अर्हति" (म्ध् ८.३५९), तथा तु "पुमांसं दाहयेत्" (म्ध् ८.३७२) इति । प्राणानाम् अन्तं गच्छति प्राणान्तं वा करोति **प्राणान्तकः** । "अन्येष्व् अपि दृश्यते" (पाण् ३.२.१०१) इति ण्वुल्[^२९३] । <u>अन्ये तु</u> "प्राणान्तिक" इति पाठान्तरम् । प्राणान्ते भवः प्राणान्तिकः अध्यात्मादित्वाट् ठञ् ।


[^२९३]:
     M G DK: daṇḍaḥ

> **इतरेषां** ब्राह्मणाद् अन्येषां क्षत्रियादीनां **वर्णानां** प्राणान्तिक एव श्रुतं मारणादिपूर्वम् एव । तदनन्तरम् इदम् उच्यते । उच्यमानं **मौण्ड्यं** तच्छेषतया सहस्रं दण्डो विधीयत इति मन्यन्ते । अन्यथा ब्राह्मणस्य प्राणान्तदण्डविधानात् कः प्रसङ्गो ब्राह्मणस्य येनैवम् उच्यते **मौण्ड्यं प्राणान्तिक** इति । "पुमांसं दाहयेत्" (म्ध् ८.३७२) इति सामान्यविधानप्रसक्तम् इति चेत्, तत्रैव कर्तव्यं स्यात् तथा हि स्फुटं तद्विषयत्वं प्रतीयेत[^२९४] ॥ ८.३७९ ॥  
> **न जातु ब्राह्मणं हन्यात् सर्वपापेष्व् अपि स्थितम् ।**  
**राष्ट्राद् एनं बहिः कुर्यात् समग्रधनम् अक्षतम् ॥ ८.३८० ॥**

**सर्वपापेष्व्** इति प्रकरणविधौ न केवलं संग्रहणे ब्राह्मणो न हन्यते, यावद् अन्येष्व् अप्य् अपराधेषु । **अपि**शब्दो युगपत् सर्वपापकार्य् अपि **ब्राह्मणो न जातु** कदाचिद् धन्तव्यः । किं तर्हि, तस्य पापकारिणः कर्तव्यम् । **राष्ट्राद् एनं** विषयाद् ब्राह्मणं **बहिः कुर्यान्** निर्वासयेत् । **समग्रधनं** सर्वस्वसहितम्, **अक्षतम्** अक्षतशरीरम् । धनम् अप्य् अस्य नापहर्तव्यम् । कथं तर्हि दण्डो ब्राह्मणस्य ।

- span style="text-decoration-underline;">केचिद्</span> आहुः । निर्वासने त्व् आधीयमानं सधनं निर्वास्य धनदण्डं प्रतिषेधति ।

> span style="text-decoration-underline;">अन्ये</span> तु **समग्रधनं**[^२९५] हृतसर्वस्वं कृत्वा निर्वास्यत इति मन्यन्ते ॥ ८.३८० ॥  
> **न ब्राह्मणवधाद् भूयान् अधर्मो विद्यते भुवि ।**  
**तस्माद् अस्य वधं राजा मनसापि न चिन्तयेत् ॥ ८.३८१ ॥**

पूर्वशेषो ऽयम् अर्थवादः । **न ब्राह्मणवधाद्** अन्यो बहुतरो **ऽधर्मो** दुःखफलो ऽस्ति । अन्यशब्दाध्याहारेण पञ्चमी । **तस्माद्** धेतोर् **अस्य** ब्राह्मणस्य **राजा** मारणम् अङ्गछेदं वा **मनसापि** नेच्छेत् ॥ ८.३८१ ॥

> **वैश्यश् चेत् क्षत्रियां गुप्तां वैश्यां वा क्षत्रियो व्रजेत् ।**  
**यो ब्राह्मण्याम् अगुप्तायां ताव् उभौ दण्डम् अर्हतः ॥ ८.३८२ ॥**

**अगुप्ताया** **ब्राह्मण्यां**[^२९६] गमने "वैश्यं[^२९७] पञ्चशतं कुर्यात् क्षत्रियं सहस्रिणम्" (म्ध् ८.३७६) इति । तत्र वैश्यस्य पञ्चशतः[^२९८] । य एव परिपालयति स एव चेन् नाश्यति युक्तं तस्य दण्डमहत्त्वम् ॥ ८.३८२ ॥


[^२९८]:
     J: pañcaśataṃ


[^२९७]:
     M G: vaiśyaḥ


[^२९६]:
     M G J: brāhmaṇyā

> **सहस्रं ब्राह्मणो दण्डं दाप्यो गुप्ते तु ते व्रजन् ।**  
**शूद्रायां**[^२९९]** क्षत्रियविशोः साहस्रो वै भवेद् दमः ॥ ८.३८३ ॥**


[^२९९]:
     J: śūdrāyā

**गुप्ते** क्षत्रियावैश्ये गच्छन् **ब्राह्मणः सहस्रं** दण्ड्यः । प्रवासनाङ्कने स्थिते एव । शूद्रायां[^३००] गमने क्षत्रियवैश्ययोः **साहस्रो** दण्डः । सहस्रम् एव साहस्रम्, स्वार्थिको ऽण् । सहस्रं वा अस्यास्ति साहस्रो दण्डो ऽन्यपदार्थः[^३०१] । मत्वर्थीयो ऽण् ॥ ८.३८३ ॥


[^३०१]:
     M G J: sahasraṃ vā (J adds: yasmin) daṇḍo 'sti sāhasro daṇḍo 'tra padārthaḥ


[^३००]:
     J: śūdrāyā

> **क्षत्रियायाम् अगुप्तायां वैश्ये पञ्चसतं दमः ।**  
**मूत्रेण मौण्ड्यम् ऋच्छेत्**[^३०२]** तु क्षत्रियो दण्डम् एव वा ॥ ८.३८४ ॥**


[^३०२]:
     M G DK: icchet

वैश्यस्य पञ्च शतानि दण्डः, अगुप्तां चेत्[^३०३] क्षत्रियां गच्छति । क्षत्रियस्य स एव । यदि वा मौण्ड्यं मुण्डनम् **ऋच्छेत्** प्राप्नुयाद् गर्दभमूत्रेण । एष एव वैश्यागमन उभयोर् दण्डः ॥ ८.३८४ ॥


[^३०३]:
     M G DK: ca

> **अगुप्ते क्षत्रियावैश्ये शूद्रां वा ब्राह्मणो व्रजन् ।**  
**शतानि पञ्च दण्ड्यः स्यात् सहस्रं त्व् अन्त्यजस्त्रियम् ॥ ८.३८५ ॥**

ब्राह्मणस्य क्षत्रियाद्यगुप्तास्त्रीगमन उभयोर् दण्डः । **अन्त्यजश्** चण्डालश्वपचादिः । तत्र **सहस्रम्** । तत्रायं सहस्रप्रणदण्डसंग्रहः । ब्राह्मणस्य चतुर्ष्व् अपि वर्णेषु गुप्तागमने सहस्रम् । श्रोत्रियदारेषु प्रवासनाङ्कने । अन्यत्र प्रवासानम् एव । श्रोत्रियडारेषु प्रायश्चित्तमहत्त्वाद् एव कल्प्यते । अगुप्तागमने[^३०४] पञ्चशतानि प्रवासनाङ्कने । यद्य् अप्य् अगुप्तापरदाराव्यपदेश्या[^३०५] भवति विवाहसंस्कारे सति, तथापि स्वैरिणी भर्तृस्वताम् अतिक्रान्ता, अब्राह्मणस्य प्राणान्तो गुप्तागमने दण्डो बलात् । सकामागमने साहस्रो दण्डः प्रवासनाङ्कने च । गुप्तागमने "वैश्यं पञ्चशतं कुर्यात् क्षत्रियं सहस्रिणाम्" (म्ध् ८.३७६) इति ॥ ८.३८५ ॥


[^३०५]:
     M G : -vyapadeśo


[^३०४]:
     M G: guptāgamane

> **यस्य स्तेनः पुरे नास्ति नान्यस्त्रीगो न दुष्टवाक् ।**  
**न साहसिकदण्डघ्नो स राजा शक्रलोकभाक् ॥ ८.३८६ ॥**

**यस्य** राज्ञः **पुरे** देशे राष्ट्रे **स्तेनश्** चौरो **नास्ति** स शक्रस्येन्द्रस्य लोकं स्थानं भजते स्वर्गं प्राप्नोति । नान्यस्त्रीगो, अन्यस्य या स्त्री भार्यावरुद्धा पुनर्भूर् वा, स्त्रीग्रहणम् अभार्याया अप्य् असंबन्धिन्याः प्रतिषेधार्थम् । **दुष्ट्वाक्** त्रिविधस्याक्रोशस्य कर्ता । **साहसिक** उक्तः । दण्डेन हन्ति दण्डपारुष्यकृत् । **शक्रलोकभाग्** इति सर्वत्रानुषङ्गः । स्तेनादीनां स्त्रीसंग्रहशेषो[^३०६] ऽयम् अर्थवादः ॥ ८.३८६ ॥


[^३०६]:
     M G: sarīrasaṃgrahaśeṣo; DK: sarīranigrahaśeṣo

> **एतेषां निग्रहो राज्ञः पञ्चानां विषये स्वके ।**  
**साम्राज्यकृत् सजात्येषु लोके चैव यशस्करः ॥ ८.३८७ ॥**

**साम्राज्यं** परप्राणयिता, स्वातन्त्र्यम् । **सजात्येषु** । समानस्पर्द्धिनो[^३०७] राजानः सजात्या अभिप्रेताः । तेषु मूर्द्धन्य् अधितिष्ठति, तस्याज्ञाकराः संबवन्तीत्यर्थः । **लोके च यशस्कर** कीर्तिम् उत्पादयन्ति[^३०८] । उभयत्रापि **निग्रह** एव कर्ता हेतुत्वात् । जनमारको ऽयं क्रोधन इति[^३०९] वदन्त्य् अपि तु स्तुवन्ति ॥ ८.३८७ ॥


[^३०९]:
     DK adds: na


[^३०८]:
     M G: ity utpādayanti; DK: khyātim utpādayanti


[^३०७]:
     M G: samānasyarddhino; DK (1: 1870): samāneṣu mūrdhani

> **ऋत्विजं यस् त्यजेद् याज्यो याज्यं चर्त्विक् त्यजेद् यदि ।**  
**शक्तं कर्मण्य् अदुष्टं च तयोर् दण्डः शतं सतम् ॥ ८.३८८ ॥**

यज्ञे कर्मकर **ऋत्विक्**, होतोद्गात्रादिः । यद्य् अपि वरणोत्तरकालम् आ प्रयोगसमाप्तेस् तद्व्यपदेशस् तथाप्य् अत्र प्रारब्धकर्मणोर्[^३१०] इतरेतरत्यागे न[^३११] विधिर् अयम्, किं तर्हि प्राग् वरणात् । भूतपूर्वगत्या ऋत्विग्व्यवहारः । यः प्रयोगान्तरे वृतः स एव शक्तः प्रयोगान्तरे ऽपि वरितव्यः । न केवलं पूर्ववृतस्यायम् अत्यागः, किं तर्हि तत्पित्रादिभिर् अपि । तथाहि "पूर्वो जुष्टः स्वयंवृतः" (न्स्म् ३.१०) इति नारदः । न चायम् ऐकपुरुषिको नियमः । किं तर्हि कुलधर्मो ऽयम् । तथा च महाभारते संवर्तमरुत्तीयेषु प्रपञ्चितम् । तेन तत्कुलाः[^३१२] पित्रादिभिर् ऋत्विजो वृतास् त एव वरीतव्याः । 


[^३१२]:
     M G DK: tatkusāḥ


[^३११]:
     M G DK (1:776) omit: na


[^३१०]:
     M G omit: prārabdha-

- याजनकानाम् अप्य् एष एव विधिः । तैर् अपि ते योजनीयाः । **ऋत्विजं** कृतार्त्विज्यं तत्कुलीनं वान्यं यो न वृणीत यियक्षुः, अपि त्व् अन्यं याजकम् अर्थयेत् । **शक्तं कर्मणि** यज्ञे प्रयोगज्ञम् **अदुष्टम्** अभिशंसनाङ्गवैकल्यादिभिर् दोषैर् अयुक्तम् । एवम् ईदृश एवर्त्विग् अर्थ्यमानो यदि नाङ्गीकुर्याद् याजकत्वम् **अदुष्टम्** एभिर् एव दोषैर् अनाक्रान्तं याज्यं **शक्तं** विद्वत्तया च । तादृशे त्यागे **तयोः शतं दण्डः** । ऋत्विक् शतं दाप्यो **याज्यं** त्यजन्, **याज्य ऋत्विजम्** । 

> न केवलम् अयम् ऋत्विग्याजकधर्मः, शिष्याचार्ययोर् अपि । तथा च गौतमः- "अथायाजकाव्[^३१३] ऋत्विगाचार्यौ पतनीयसेवायां च हेयौ । अन्यत्र हानात् पतति" (ग्ध् २१.१२–१३) इति । दातृसंप्रदानयोर् अपि प्रतिग्रहे केचिद् धर्मम् इमम् इच्छन्ति ॥ ८.३८८ ॥  
> **न माता न पिता न स्त्री न पुत्रस् त्यागम् अर्हति ।**  
**त्यजन्न् अपतितान् एतान् राज्ञा दण्ड्यः शतानि षट् ॥ ८.३८९ ॥**

**माता न त्यागम् अर्हति** । न त्याज्या । त्यागः स्वगृहान् निष्कासनां मातृवृत्तेः स्खलितायाः,[^३१४] उपकारस्योपक्रियायाम् उदितायाम् अकारणे । एवं पित्रादीनाम् अपि व्याख्येयम् । संबन्धसाहचर्यात्[^३१५] **स्त्री** भार्यैवाभिप्रेता । अपतितानाम् एषां त्यागो नास्ति । मातुस् तु "न माता पुत्रं प्रति पततीत्य् एके" इति शातातपः । भार्यायाश् चापि त्यागः असंभोगो[^३१६] गृहकार्यनिषेधः । भक्तवस्त्रादिदानं तु न निषिध्यते । "योषित्सु पतितास्व् अपि । वस्त्रान्नपानं[^३१७] देयं च वसेयुः स्वगृहान्तिके" (म्ध् ११.१८७) इति पठ्यते ॥ ८.३८९ ॥


[^३१७]:
     M G: vastrānnamānaṃ


[^३१६]:
     M G: saṃbhoge


[^३१५]:
     M G DK (1: 1627): saṃbandhe sāhacaryāt


[^३१४]:
     M G: saktāyā

> **आश्रमेषु द्विजातीनां कार्ये विवदतां मिथः ।**  
**न विब्रूयान् नृपो धर्मं चिकीर्षन् हितम् आत्मनः ॥ ८.३९० ॥**

[^३१८]वानप्रस्थादीनाम् अरण्याश्रमवासिनाम् **आश्रमेषु** **कार्यं** धर्मं संकटरूपम् — "अयं शास्त्रार्थः", "नायम्" — इति इतरेतरं विवदमानानां[^३१९] न धर्मव्यवस्थां सहसा **विब्रूयात्** प्रभुतया निर्णयम् अन्येषाम् इव न कुर्यात् । कथं तर्हि । वक्ष्यमाणेन प्रकारेण । एवम् **आत्मने हितं** कृतं भवति । शास्त्रार्थत्यागो न भवतीत्य् अर्थः । गृहस्थानाम् चाश्रमित्वे ऽपि यथोक्त एव निर्णयप्रकारः । **कार्यं** धमसंशयात्मकविवादपदम् । **आश्रम**ग्रहणाच् च विशिष्टविष्यता व्याख्यायते ॥ ८.३९० ॥


[^३१९]:
     M G: vivadamānāṃ


[^३१८]:
     DK (1: 1926) does not give the commentary on this verse

> **यथार्हम् एतान् अभ्यर्च्य ब्राह्मणैः सह पार्थिवः ।**  
**सान्त्वेन प्रशमय्यादौ स्वधमं प्रतिपादयेत् ॥ ८.३९१ ॥**

[^३२०]यथा तत् कर्तव्यं तथेदानीम् आह । यो यादृशी पूजाम् अर्हति गुनानुरूपेण तं तथैव्**आभ्यर्च्य** **ब्राह्मणैर्** मन्त्रिपुरोहितादिभिः । अर्चायां साहित्यं[^३२१] धर्मप्रवचने वा । तदा च ब्राह्मणाः सत्या विज्ञेयाः । तैः **सह** **स्वधर्मं**[^३२२]** **न्याय्यम् अर्थं बोधयेत् । सिद्धे महत्त्वे सभ्येभ्य उपदेशः प्राधान्यार्थः । तान् पुरस्कुर्यात् । तथा हि । न राज्ञः क्रुध्यन्ति शास्त्रेण । प्रीतिस्तुतिवचनैः प्रथमं प्रशमय्य व्यपनीतक्रोधान्[^३२३] कृत्वा ततो ब्रूयात् ॥ ८.३९१ ॥


[^३२३]:
     M G: prathamam prathamam apy avyapanītakrodhān


[^३२२]:
     M G: svadharma-


[^३२१]:
     M G: ācāryasāhitye


[^३२०]:
     DK (1: 1927) does not give the commentary on this verse

> **प्रतिवेश्यानुवेश्यौ**[^३२४]** च कल्याणे विंशतिद्विजे ।**  
**अर्हाव् अभोजयन् विप्रो दण्डम् अर्हति माषकम् ॥ ८.३९२ ॥**

विशन्त्य् अस्मिन्न् इति वेशो निवासः, तत्प्रतिगतः प्रतिवेशः[^३२५] गृहाभिमुखः,[^३२६] तत्र भवः **प्रतिवेश्यः**[^३२७] । आदिदीर्घपाठे[^३२८] स्वार्थिको ऽण् । एवम् **अनुवेश्यः** पृष्ठतो वसन्न् उच्यते[^३२९] । तौ चेन् न भोजयेत् । यदि स्वगृहम् आनीय **कल्याणे** विवाहाद्युत्सवे **विंशति**मात्रा यत्र **द्विजा** अन्ये भोज्यन्ते, तदा माषकं सुवर्णं दण्डं दाप्यः । हिरण्यम् इत्य् उत्तरत्र विशेषणाद् इहापि विज्ञायते । **अर्हौ** यदि तौ प्रतिवेश्यानुवेश्यौ[^३३०] योग्यौ भवतः, न द्विषन्तौ नात्यन्तनिर्गुणौ ॥ ८.३९२ ॥


[^३३०]:
     M G DK: prāti-


[^३२९]:
     M G DK omit: ucyate


[^३२८]:
     M G: prāgdīrghapāṭhe; DK: pradīrghapāṭhe


[^३२७]:
     M G DK: prātiveśyaḥ


[^३२६]:
     M G: pṛṣṭagṛhābhimukhas; J: gṛhābhimukhaṃ


[^३२५]:
     M G DK: prativeśyaḥ

> **श्रोत्रियाः श्रोत्रियं साधुं भूतिकृत्येष्व् अभोजयन् ।**  
**तदन्नं द्विगुणं दाप्यो हिरण्यं चैव माषकम् ॥ ८.३९३ ॥**

अप्रातिवेश्यार्थो ऽयम् आरम्भः । सब्रह्मचारिणाम् अयं नियमः । **श्रोत्रियस्** तादृशम् एव **श्रोत्रियं** गुणवन्तं **भूतिकृत्येषु** — भूतिर् विभवस् तन्निमितेषु कार्येषु — विभवे धनसंपत्तौ सत्यां यानि क्रियन्ते गोष्ठीभोजनादीनि । अथ वा **भूति**ग्रहणं कृत्यविशेषणम् । भूतिमन्ति यानि कृत्यानि प्राचुर्येण प्रभूततया विवाहादीनि क्रियन्ते, यत्र विंशतेर् अधिकनरा भोज्यन्ते । तादृशेषूत्सवेषु अभोजयंस् तदर्थम् अन्नं भूतिकृत्येषु भोक्तव्यं तावद्**द्विगुणं** तस्मै दापयेत् । राज्ञे वा उभयं[^३३१] **हिरण्यं** **माषकं**[^३३२] वा[^३३३] ॥ ८.३९३ ॥


[^३३३]:
     J omits: vā


[^३३२]:
     M G: māṣako


[^३३१]:
     J: vā dātavyaṃ

> **अन्धो जडः पीठसर्पी सप्तत्या स्थविरश् च यः ।**  
**श्रोत्रियेषूपकुर्वंश् च न दाप्याः केनचित् करम् ॥ ८.३९४ ॥**

**सप्तत्या स्थविरः** । प्रकृत्या विरूप इतिवत् तृतीया । सप्ततिर् वर्षाणि यस्य जातस्य स एवम् उच्यते । **श्रोत्रियेषु** वेदाध्यायिष्**ऊपकुर्वन्** पादशुश्रूषादिना कारुकर्मणा वा । एते **न केनचित्** "शिल्पिनो[^३३४] मासि मासि" (म्ध् ७.१३८) इत्यादि दाप्याः । क्षीणकोशेनापि न दाप्या[^३३५] इति **केनचिद्**ग्रहणम् ॥ ८.३९४ ॥


[^३३५]:
     M G: dātavyā


[^३३४]:
     M G: karmavat kāruśilpino

> **श्रोत्रियं व्याधितार्तौ च बालवृद्धाव् अकिंचनम् ।**  
**महाकुलीनम् आर्यं च राजा संपूजयेत् सदा ॥ ८.३९५ ॥**

**संपूजनम्** अनुग्रहः, अनेकार्थत्वाद् धातूनाम् । न हि **बाला**दीनाम् अन्या पूजोपपद्यते । **श्रोत्रियो** ऽत्र ब्राह्मण एवेति स्मरन्ति । **आर्तः** प्रियवियोगादिना । **अकिंचनो** दुर्गतः । **महाकुलीनः** । ख्यातिधनविद्याशौर्यादिगुणे कुले जातो **महाकुलीनः** । **आर्य** ऋजुप्रकृतिर् अवक्रः । एतेषां दानमानादिभिर् अनुग्रहः कर्तव्यः । 

> span style="text-decoration-underline;">केचिद्</span> **अकिंचनं** महाकुलीनविशेषणं व्याचक्षते ॥ ८.३९५ ॥  
> **शाल्मलीफलके श्लक्ष्णे नेनिज्यान् नेजकः शनैः ।**  
**न च वासांसि वसोभिर् निर्हरेन् न च वासयेत् ॥ ८.३९६ ॥**

**शाल्मली** नाम वृक्षस् तद्विकारे **फलके** । स हि प्रकृत्यैव शल्क्ष्णो[^३३६] भवति । न च वाससो ऽपि पातैर् अवयवा अस्य च्यवन्ते । ते हि च्युता वासः पाटयेयुः । न चायं जातिनियमो ऽदृष्टाय[^३३७] । तेनान्यद्[^३३८] अपि यत् काष्ठम् एवंस्वभावं तत्फलके न दोषः । **श्लक्ष्णे** ऽपरुषे च । **वासांस्य्** अन्यदीयान्य् अन्यदीयैर् **वासोभिर् न निर्हरेत्** । बद्ध्वोपरिवेष्ट्य तीर्थे प्रक्षालयितुं न नयेत् । बन्धनाद् वाससां विनाशो मा भूत् । अधिकं हि तानि पीडितानि भवन्ति । **न च वासयेत्** । अन्यदीयानि वासांस्य् अन्यस्मै न प्रयच्छेत्,[^३३९] मूल्येन[^३४०] वसनार्थं न दद्यात् । एतद् धि वासनम्- वस्ते ऽपरः, तं रजको वासयति । अश्रुतत्वाद् दण्डस्य प्रकृतमाषकयोजना कर्तव्या ॥ ८.३९६ ॥


[^३४०]:
     M G DK omit: mūlyena


[^३३९]:
     M G: anyasmai prayacchan


[^३३८]:
     M G: yenānyad


[^३३७]:
     M G: dṛṣṭo


[^३३६]:
     M G DK (1: 1709): dṛḍho

> **तन्तुवायो दशपलं दद्याद् एकपलाधिकम् ।**  
**अतो ऽन्यथा वर्तमानो दाप्यो द्वादशकं दमम् ॥ ८.३९७ ॥**

ततून् वयति **तन्तुवायः** कुविन्दः । शाकटकादेः पटस्य कर्ता । स सूत्रपलानि दश गृहीत्वा शाटकं वयन् एकपलाधिकं[^३४१] वस्त्रं दद्यात् । अनया वृद्ध्या सर्वं दद्यात् । स्थूलसूक्ष्मादिवाससां रोमवतां च कल्पना कर्तव्या । **अन्यथा** द्वादशपणो दण्डः । वृद्ध्यदाने[^३४२] ऽयं दण्डः । मूलच्छेदे तु[^३४३] गणोक्तः । एवं विंशतिपलं यदि न ददाति वृद्धिं द्विगुणो दण्डः । एवं कल्पना कार्या- त्रिगुणश् चतुर्गुण इत्यादि । 


[^३४३]:
     M G DK add: sūtrāṇi


[^३४२]:
     M G: vṛddhidāne


[^३४१]:
     M G: yaṃ naikapalādhikaṃ; DK: vayannaikapalādhikaṃ

> span style="text-decoration-underline;">अन्ये</span> तु दण्डं राजभागम् इत्य् आहुः ॥ ८.३९७ ॥  
> **शुल्कस्थानेषु कुशलाः सर्वपण्यविचक्षणाः ।**  
**कुर्युर् अर्घं यथापण्यं ततो विंशं नृपो हरेत् ॥ ८.३९८ ॥**

येषु प्रदेशेषु शुल्कम् आदीयते तानि **शुल्कस्थानानि**[^३४४] राजभिर् वणिग्भिः[^३४५] स्वप्रतिदेशनियतानि कल्पितानि । तेषु स्थानेषु ये **कुशलाः** शौल्किकाः,[^३४६] ये धूर्तैर् न[^३४७] शक्यन्ते वञ्चयितुम्, तथा सर्वेषां पण्यानाम् आगमक्रयविक्रयक्षयव्ययसारासारादिविधिज्ञा[^३४८] **विचक्षणाः** ते[^३४९] भाण्डस्यागतस्य देशान्तरात्[^३५०] नीयमानस्य **वार्घं कुर्युः** । **ततो** **विंश**तिभागं राजा गृह्णीयात् । 


[^३५०]:
     M G: -āgatasyānyadeśāntarā; J: deśāntare


[^३४९]:
     M G: tair


[^३४८]:
     M G omit: kṣayavyaya, and read: -sārasādividhi-; DK (1: 1708; but not 4: 2330): āgamakṣayakrayasārāsārādividhijñā


[^३४७]:
     M G DK (1: 1708) add: ca


[^३४६]:
     M G: śauktikāḥ


[^३४५]:
     DK (1: 1708; but no 4: 2330) add: ca


[^३४४]:
     M G add: ca

- span style="text-decoration-underline;">किं पुनर्</span> अर्घकरणेन । एतावद् एव वक्तव्यं पण्यानां विंश्तिभागम् इति । 

> span style="text-decoration-underline;">सत्यम्,</span> यदा स्वरूपेण द्रव्यं राजा[^३५१] गृह्णाति । स्वरूपकान्य् उपयुज्यन्ते[^३५२] शाटकादीनि[^३५३] । तत्र विंशतिभागः प्राग् विंशतेर्<sup> </sup>[^३५४] न पाटनम् अन्तरेणोपपद्यत इत्य् एवमर्थम् अर्घकरणम् । अविक्रेयाणाम् आत्मोपयोगिनां नास्ति शुल्क इति ज्ञापितुं यथापण्यम् । एवं कालानुरूप्येण । न सर्वपण्यं सर्वदा विक्रियत एकरूपेणार्घेण । अतो देशकालापेक्षया पण्यानाम् अर्घव्यवस्था, न नियतो ऽर्घ इति ॥ ८.३९८ ॥   
> **राज्ञः प्रख्यातभाण्डानि प्रतिषिद्धानि यानि च ।**  
**तानि निर्हरतो लोभात् सर्वहारं हरेन् नृपः ॥ ८.३९९ ॥**

**राज्ञः** संबन्धितया **प्रख्यातानि** **यानि** **भाण्डानि** राजोपयोगितया — यथा हस्तिनः, काश्मीरेषु कुंकुमम्, प्राच्येषु[^३५५] पट्टोर्णादीनि, प्रतीच्येष्व् अश्वाः, दाक्षिणात्येषु मणिमुक्तादीनि — यद् यस्य राज्ञो विषये सुलभम् अन्यत्र दुर्लभं तत्र तस्य प्रख्यापनं[^३५६] भवति । तेन हि राजान इतरेतरं संदधते । **प्रतिषिद्धानि यानि** राज्ञा मदीयाद् देशान् नैतद् अन्यत्र नेयम् अत्रैव वा विक्रेयं यथा दुर्भिक्षे धान्यम् इत्य् एवमादीनि । **लोभान् निर्हरतो** देशान्तरं नयतो विक्रीणानस्य वा **सर्वहारं हरेत्,** सर्वहरणं सर्वहारः । अयं धनलोभान् नयतो दण्डः । राजान्तरोपायनार्थं त्व् अधिकतरः शारीरो ऽपि दुर्गावरोधादिः ॥ ८.३९९ ॥


[^३५६]:
     M G: prakṣālanaṃ; DK 1: 1706; not 4: 2330): prakhyātaṃ


[^३५५]:
     M G: kuṃkumaprāyeṣu; DK (1: 1706; not 4: 2330) omits: prācyeṣu

> **शुल्कस्थानं परिहरन्न् अकाले क्रयविक्रयी ।**  
**मिथ्यावादी च संख्याने दाप्यो ऽष्टगुणम् अत्ययम् ॥ ८.४०० ॥**

**क्रयविक्रयी** वाणिजक[^३५७] उच्यते । **शुल्कस्थानं परिहरन्** उत्पथेन गच्छन्, **अकाले** वा रात्रौ शुल्काध्यक्षेषु गतेषु । **संख्याने** **मिथावादी** न्यूनं कथयति गणनायाम् । उपलक्षणं चैतत् संख्यानम् । तेन प्रच्छादने ऽप्य् एष एव विधिः । **दाप्यो ऽष्टगुणम् अत्ययं** दन्डः[^३५८] । यावद् अपह्नुते तावदष्टगुणम्, यावान् वा तस्यापह्नुतस्योचितः शुल्कस् तदष्टगुणं[^३५९] दाप्यः । आद्यम् एव युक्तम् । **अत्यय**शब्दो हि तत्र समञ्जसः, तद्धेतुत्वाद् द्रव्ये ।


[^३५९]:
     M G J: tam aṣṭaguṇaṃ (I follow DK 4: 2331)


[^३५८]:
     DK (1: 1706; 4: 2331): daṇḍaṃ


[^३५७]:
     M G: vāṇijya

> span style="text-decoration-underline;">अन्ये</span> त्व् **अकाले क्रयविक्रयी**[^३६०] इति संबन्धं कुर्वन्ति । अकालश् चागृहीते शुल्के रहसि वा प्रतिषेधो ऽयम् ॥ ८.४०० ॥  
> **आगमं निर्गमं स्थानं तथा वृद्धिक्षयाव् उभौ ।**  
**विचार्य सर्वपण्यानां कारयेत् क्रयविक्रयौ ॥ ८.४०१ ॥**

आपणभूमौ ये विक्रेतारस् ते न स्वेच्छया मूल्यं कर्तुं लभेरन्, नापि राजा क्रीणीयात् स्वरुचिकृतेन मूल्येन । कथं तर्हि । इदम् इदं निरूप्यम्[^३६१] । **आगमम्** — किं प्रत्यागच्छति देशान्तराद् उत न, तथेयतो[^३६२] दूराद् आगच्छति । एवं **निर्गमस्थाने** — किं संप्रत्य् एव विक्रियते, उत तिष्ठति । संप्रति निष्क्रामतो द्रव्यस्य स्वल्पो ऽपि लाभो महाफलः, तदुत्थितेन मूल्येन द्रव्यान्तराविषयेण[^३६३] क्रयविक्रयेण[^३६४] पुनर् लाभः । **स्थानात्** **वृद्धिक्षयौ-** कियत्य् अस्य वृद्धिस् तिष्ठति, कीदृशो वा क्षयः । इत्य् एतत् सर्वं परीक्ष्य, स्वदेशे **क्रयविक्रयौ** **कारयेत्** । यथा न वणिजां पीडा भवति, नापि क्रेतॄणाम्, तथार्घं व्यवस्थापयेत् ॥ ८.४०१ ॥


[^३६४]:
     M G omit: krayavikrayeṇa


[^३६३]:
     DK (4: 2331): dravyāntaraviṣayeṇa


[^३६२]:
     DK (4: 2331) suggests: tathā kiyato


[^३६१]:
     M G DK: nirūpya

> **पञ्चरात्रे पञ्चरात्रे पक्षे पक्षे ऽथ वा गते ।**  
**कुर्वीत चैषां प्रत्यक्षम् अर्घसंस्थापनं नृपः ॥ ८.४०२ ॥**

आगमनिर्गमनादेर् द्रव्यस्यानित्यत्वाद् उपचयापचयाव् अर्घस्यानेकरूपौ । ततो ऽर्घसंस्थापनं **पञ्चरात्रे पञ्चरात्रे** प्रत्यक्षीकार्यम्, न सकृत् कृतं मन्तव्यम्, नापि वणिजो विश्वसितव्याः । किं तर्हि, स्वयं प्रतिजागरणीयम् । यद् द्रव्यं चिरेण निष्क्रामति तत्र **पक्षे** ऽर्घगवेषणम् अन्यत्र पाञ्चरात्रिकम् ॥ ८.४०२ ॥

> **तुला मानं प्रतीमानं सर्वं च स्यात् सुलक्षितम् ।**  
**षट्सु षट्सु च मासेषु पुनर् एव परीक्षयेत् ॥ ८.४०३ ॥**

**तुला** प्रसिद्धा । **मानं** प्रस्थो द्रोण इत्यादि । **प्रतीमानं** सुवर्णादीनां परिच्छेदार्थं यत् क्रियते । सर्वतोभागे तत् **सुलक्षितं** राजचिह्नैर् अङ्कितं कार्यम् । स्वयं प्रत्यक्षेण परिच्छिद्य स्वमुद्रया । **परीक्षयेत् षट्सु षट्सु मासेषु पुनः** परीक्षां कारयेद् आप्तैर् अधिकारिभिर् यथा न विचालयन्ति केचित् ॥ ८.४०३ ॥

> **पणं यानं तरे दाप्यं पौरुषो ऽर्धपणं तरे ।**  
**पादं**[^३६५]** पशुश् च योषिच् च पादार्धं रिक्तकः पुमान् ॥ ८.४०४ ॥**


[^३६५]:
     J: pāde

नदीतीरे **यानं** गन्त्रीशकटादि **तरे**[^३६६] **पणं दाप्यम्** । भाण्डपूर्णानाम् उत्तरत्रोपदेशाद् रिक्थभाण्डानां यानानां यानद्रव्यानयनार्थम् उत्तरार्यमाणानाम् अयं राजभागः । **पौरुष**वाह्यो[^३६७] भारो द्रव्यानयनार्थम् आनीयमानो **ऽर्धपणं** दाप्यः । **पशुर्** गोमहिष्यादिः पादम्, स्त्री च । **रिक्तको** न किंचित् । यो गृहीतवान् बारं स **पुमान्** **पादार्धं** दाप्यः । रिक्तस्य पुंसो नदीलङ्घनसामर्थ्यसंभावनया[^३६८] लाघवाद् अल्पम् आदानम् । स्त्री अशक्तत्वात् स्वयं तरणे[^३६९] बहु दाप्यते । **तरे** तरनिमित्तम् ॥ ८.४०४ ॥


[^३६९]:
     M G: tareṇa


[^३६८]:
     M G: - sāmarthyāsaṃbhāvanayā


[^३६७]:
     M G: -vāhye


[^३६६]:
     M G J: tareṇa; I follow DK 1: 1945; 4: 1347 (see similar error later in the com. on this verse)

> **भाण्डपूर्णानि यानानि तार्यं दाप्यानि सारतः ।**  
**रिक्तभाण्डानि यत् किंचित् पुमांसश् चापरिच्छदाः ॥ ८.४०५ ॥**

**भाण्डं** द्रव्यं वस्त्रव्रीह्यादि । तेन **पूर्णानि यानानि** **सारतस् तार्यं** तारार्थं **दाप्यानि** । यदि महार्घं वस्त्रादि तत्र बह्वारोपितं तदा बहु दाप्यानि, अथ व्रीह्यादिना नातिभारेण[^३७०] तदाल्पम्[^३७१] । एवं नद्याः सुतरदुस्तरत्वेन कल्पना कर्तव्या । **रिक्तभाण्डानि** यानानि **यत् किंचित्** पणपादानि[^३७२] । **भाण्ड**शब्दो ऽत्र धनवचनः । ये चापरिच्छदास्[^३७३] ते न पादार्धम्, अपि तु यत् किंचित् ततो ऽधिकं न्यूनं वा । अत्र न शक्यो नियमः, अतः कल्पनैव शास्त्रार्थः ॥ ८.४०५ ॥


[^३७३]:
     M G DK (1: 1945): ca paricchadākośato 'paricchedās


[^३७२]:
     DK (4: 1347) suggests: paṇapādādi


[^३७१]:
     M G DK (1: 1945): tadālam


[^३७०]:
     M G: nāticāreṇa; DK (1: 1945; but not 4: 1347): nātisāreṇa

> **दीर्घाध्वनि यथादेशं यथाकालं तरो भवेत् ।**  
**नदीतीरेषु तद् विद्यात् समुद्रे नास्ति लक्षणम् ॥ ८.४०६ ॥**

पारावारोत्तारणे पूर्वं दानम् । अयं नावा ग्रामान्तरगमने । **दीर्घाध्वनि** योजनादिपरिमाणेन गन्तव्ये[^३७४] । **यथादेशम्** । यस्मिन् देशे यत् तरिदानं नाविकैः स्थापितं तद् एव । **यथाकालम्** । कालो वर्षादिः बहूदकः,[^३७५] तत्रान्यन् मूल्यम् । स्वल्पोदकायां सरिति चिरेण ग्रामप्राप्तौ नाविकानाम् अधिकतरायासवताम् अधिकमूल्यम् । तरमूल्ये कारणे कार्यशब्दस् **तरो**[^३७६] **भवेद्** इति । यावद् यावद् दीर्घो देशस् तावत् तावत् तरपणो वर्धते । एतच् च **नदीतीरेषु विद्यात्** । **समुद्रे** सागरे **नास्ति** तर**लक्षणम्** । न शक्यते लक्षयितुं कति योजनानि नौर् व्यूढा येन तदनुसारेण मूल्यं कल्प्यते[^३७७] । नदनदीषु शक्यते ज्ञातुम् अयं पन्था योजनमात्रो द्वियोजन इति । तत्र हि तत्र ग्रामाः परिमाणचिह्नम् । तत्रैकयोजने ऽध्वनि यन् मूल्यं द्विगुणं तद् द्वियोजने । समुद्रे तु बहुवाह्या नौः, न च सुष्टु शक्यते योजनादिपरिच्छेदः कर्तुम् । अत एवोक्तं **समुद्रे नास्ति लक्षणम्** इति ॥ ८.४०६ ॥


[^३७७]:
     M G: kalpante; DK (4: 1348; not 1: 1945) kalpyeta


[^३७६]:
     M G: tare


[^३७५]:
     M G J: varṣādibahūdakas


[^३७४]:
     M G: -parimāṇenāgantavye

> **गर्भिणी तु द्विमासादिस् तथा प्रव्रजितो मुनिः ।**  
**ब्राह्मणा लिङ्गिनश् चैव न दाप्यास् तारिकं तरे ॥ ८.४०७ ॥**

द्वाभ्यां मासाभ्याम् ऋतुदर्शनस्य व्यक्तगर्भा स्त्री भवति । तस्या अनुग्राह्यत्वात् तरपणो न ग्राह्यः । **प्रव्रजितश्** चतुर्थाश्रमी । **मुनिस्** तापसः । **ब्राह्मणा लिङ्गिनो** ब्रह्मचारिणः । ब्राह्मणग्रहणं विशेषणम् । तेन बाह्यप्रव्रज्यालिङ्गधरिणां नैष विधिः । तरप्रयोजनं **तारिकं** पणादि तरनिमित्तं न दाप्याः । वृत्तानुरोधात् **तारिकम्** इति सिद्धे **तर**ग्रहणम् ॥ ८.४०७ ॥

> **यन् नावि किंचिद् दाशानां विशीर्येतापराधतः ।**  
**तद् दाशैर् एव दातव्यं समागम्य स्वतो ऽंशतः ॥ ८.४०८ ॥**

नाव्यारोपितभाण्डं तरणिकायां यद् **दाशानां** नाविकानाम् अपराधाद् आवर्तमानजलेन प्रदेशेन नयतां वा तत्स्थानं ज्ञात्वा दृढबन्धनेन जलप्रवेशम्[^३७८] अकुर्वतां वध्र्यादिनहनीभिर् अयोमयीभिश् चर्मबन्धैः सूत्रबन्धैर् वा शिथिलीकृतवातां यदि भाण्डं **विशीर्येत** विनाश्येत तदा तैर् एव **दात्व्यं स्वतो ऽंशतः** स्वभागाद्[^३७९] भाण्डस्वामिने, **समागम्य** यावन्तो नाव्यारूढा दाशाः ॥ ८.४०८ ॥


[^३७९]:
     M G: svarājānnabhāgād


[^३७८]:
     M G: dṛḍhabandhanajalapraveśam

> **एष नौयायिनाम् उक्तो व्यवहारस्य निर्णयः ।**  
**दाशापराधतस् तोये दैविके नास्ति निग्रहः ॥ ८.४०९ ॥** 

नौभिर् यान्ति तच्छीला **नौयानिनः**, तेषाम् **एष** विधिर् **उक्तो** यथा **दाशापराधाद्** यद् भ्रष्टम्[^३८०] उदके तद् दद्युः । **दैविके** दोष उत्पाते वातादिना नौभङ्गे **नास्ति** नाविकानां द्रव्यनाशे **निग्रहः** । 


[^३८०]:
     M G: dattabhraṣṭam

> एष स्थले भाण्डवाहकानां भारिकाणां वा न्यायः । यद्य् अप्रमादेन प्रक्रामति भारिको गृहीतदण्डावलंबनो दृढबन्धोपरिभागो ऽकस्माद् दृष्ट्या[^३८१] पथि कर्दमीकृते पतितस्य भाण्डं नश्येन् न भारिकस्य दोषः स्यात् ॥ ८.४०९ ॥  
> **वाणिज्यं कारयेद् वैश्यं कुसीदं कृषिम् एव च ।**  
**पशूनां रक्षणं चैव दास्यं शूद्रं द्विजन्मनाम् ॥ ८.४१० ॥**

<u>इह केचिद्</u> व्याचक्षते । अनिच्छन्ताव् अपि वैश्यशूद्रौ बलाद् एव तानि कर्माणि कारयितव्यौ यत एतयोः स्वधर्मो ऽयम् । सत्य् अपि दृष्टार्थत्वे ऽदृष्टार्थता विद्यते नियमविधित्वात् । एवं च सति ब्राह्मणो ऽपि हठात् प्रतिग्राहयितव्य इत्य् आपतति । पक्ष एव दोषत्वेनायम् उक्त इति चेद्, अत्राप्य् एष एव पक्षः ।

> span style="text-decoration-underline;">तद् अयुक्तम्</span> । सत्यां धनार्थितायां[^३८२] शास्त्रतो नियमः । न तु विधिनिबन्धनैव[^३८३] प्रवृत्तिः । यत्र स्वयं प्रयोजकम् अस्ति तत्र न[^३८४] विधिः प्रयोक्तृत्वम् । नियमांशे तु विधेर् व्यापारः । स चेदृशो[^३८५] नियमः । **वैश्यम्** एव **कारयेद् वाणिज्यम्,** अन्यं कुर्वाणम् असत्याम् आपदि दण्डयेत् । एवं ब्राह्मणम् एव प्रतिग्रहम् । तथा च प्रतिग्रहसमर्थो ऽपि संतोषपरश् च स्याद् इत्य् आपद्यते । यद् अपि श्रूयते "अनिच्छतः" अपीति[^३८६] (म्ध् ८.४१२), सो ऽर्थवादः । **शूद्रम्** एव **दास्यम्** इत्य् एवं सर्वत्र नियमरूपता द्रष्टव्या ॥ ८.४१० ॥  
> **क्षत्रियं चैव वैश्यं च ब्राह्मणो वृत्तिकर्शितौ ।**  
**बिभृयाद् आनृशंस्येन स्वानि कर्माणि कारयन् ॥ ८.४११ ॥**

[^३८७]**वृत्त्या कर्शितौ ब्राह्मणो बिभृयाद्** भक्तदानादिना, क्षत्रियवैश्ययोर् भरणं कुर्यात् । **आनृशंस्येन **अनुकम्पया **स्वानि कर्माणि कारयेत्**, ब्राह्मणस्य यानि स्वानि समित्कुशोदकुंभाहरणादीनि । अथ वा क्षत्रियवैशयोर् यानि स्वानि । क्षत्रियो ग्रामरक्षादौ नियोक्तव्यो वैश्यः स्वकृषिपसुपाल्यादौ । महाधनो यो ब्राह्मणो महापरिच्छदश्[^३८८] च सामर्थ्यात् तस्यैष विधिः । **स्वानि कर्माणीति** वचनात् दास्यं न[^३८९] कारयितव्यौ[^३९०] गर्हितोच्छिष्टमार्जनादि ॥ ८.४११ ॥


[^३९०]:
     M G: kārayitavyo


[^३८९]:
     M G omit: na


[^३८८]:
     M G: mahāpariṣac


[^३८७]:
     M G adds at the beginning: brāhmaṇasya ca

> **दास्यं तु कारयंल् लोभाद् ब्राह्मणः संस्कृतान् द्विजान् ।**  
**अनिच्छतः प्राभवत्याद् राज्ञा दण्ड्यः शतानि षट् ॥ ८.४१२ ॥**

**संस्कृता** उपनीताः । यद्य् अपि द्विजग्रहणाद् एवैतल् लभ्यते तथापि त्रैवर्णिकजात्युपलक्षणार्थं न विज्ञायीति । यो **ब्राह्मणः** समानजातीयान् दास्यं पादधावनोच्छिष्टावकरणसंमार्जनादिरूपम्[^३९१] **अनिच्छतः** । प्रभवतो भावः[^३९२] **प्राभवत्यं** प्रभुत्वम् । शक्यातिशययोगतो बलादिना यः कारयति **स षट्शतानि दण्ड्यः** । **लोभाद्** एतत् । द्वेषादिभिस् त्व् अधिको दण्ड्यः । शत्रन्तस्य भवतेर् भावप्रत्यये प्राभवत्याद् इति रूपम् । प्रभुत्वेनेति वचनाद् गुरोर् न दोषः । **अनिच्छत** इति वचनाद् इच्छताम् अन्यो दण्डः ॥ ८.४१२ ॥


[^३९२]:
     M G J: vācaḥ


[^३९१]:
     M G: -karaṇasaṃmārjanādikaṃ rūpam

> **शूद्रं तु कारयेद् दास्यं क्रीतम् अक्रीतम् एव वा ।**  
**दास्यायैव हि सृष्टो ऽसौ ब्राह्मणस्य स्वयंभुवा ॥ ८.४१३ ॥**

**क्रीतम् अक्रीतं** भक्ताद्युपनतम् । वक्ष्यमाणस्य विधेर् अनुवादो ऽयम् । **दास्यायैवे**त्य् अर्थवादः ॥ ८.४१३ ॥

> **न स्वामिना निसृष्टो ऽपि शूद्रो दास्याद् विमुच्यते ।**  
**निसर्गजं हि तत् तस्य कस् तस्मात् तद् अपोहति ॥ ८.४१४ ॥**

यम् आश्रितः सप्तभिर् दासयोनिभिस्[^३९३] तेन **निसृष्टो ऽपि** तन्मुक्तो ऽपि[^३९४] ।[^३९५] किं तु **निसर्गजं** सहजं जतिसहभावि **कः**[^३९६] **तस्माच्** छूद्रात् **तद्** दास्यम्[^३९७] **अपोहति** अपनयति । यथा शूद्रजातिर् न तस्यापनेतुं शक्या, एवं दास्यम् अपि । अर्थवादो ऽयम् । यतो वक्ष्यति निमित्तविशेषे शूद्रस्य[^३९८] दास्यान् मोक्षः ॥ ८.४१४ ॥


[^३९८]:
     M G add: vā


[^३९७]:
     M G: chūdro dāsyam


[^३९६]:
     M G: jatisahabhāvikam 


[^३९५]:
     J adds: na svāminā nisṛṣṭo 'pi dāsyād vimucyate; M G add: na svāminā nisṛṣṭo 'pi 


[^३९४]:
     M G omit: tanmukto 'pi


[^३९३]:
     M G: dāśayonibhis

> **ध्वजाहृतो भक्तदासो गृहजः क्रीतदत्रिमौ ।**  
**पैत्रिको दण्डदासश् च सप्तैते दासयोनयः ॥ ८.४१५ ॥**

**ध्वज**ग्रहणं वाहनोपलक्षणार्थम् । ध्वजिनी सेनोच्यते । तत **आहृतः** । संग्रामे जितः सन् दासीकृतः । 

- span style="text-decoration-underline;">किं</span> पुनर् इदं क्षत्रियस्य वचनम्, युद्धे जितः क्षत्रियो दासीभवति । 

- span style="text-decoration-underline;">नेति</span> ब्रूमः, शूद्रस्यैव प्रकृतत्वात्, "दास्यायैव सृष्टो ऽसौ" (म्ध् ८.४१३) इति । स्वामिनं जित्वा तदीयो दास **आहृतः** । आहर्तुर् दास्यं प्रतिपद्यते । 

- span style="text-decoration-underline;">ननु</span> शूद्रस्य विशेषेणैव दास्यम् उक्तम्, "निसर्गजं तत् तस्य" (म्ध् ८.४१४) इति ।

- span style="text-decoration-underline;">नैवम्</span> । तथा सत्य् अव्यवस्था स्यात्, कस्यासौ दास इति न विज्ञायते । सर्वे हि त्रैवर्णिकास् तस्य दास्याः[^३९९] । स्वधर्मम् अनुवृत्तस्य[^४००] चानियमो ऽविधित्वात् । 


[^४००]:
     M G DK: pūrvāparanaravataś


[^३९९]:
     M G: dāsāḥ; DK: traivarṇikāḥ svasvadāsāḥ

- span style="text-decoration-underline;">अन्ये</span> तु[^४०१] "सर्वे चोत्तरोत्तरं परिचरेयुः" (ग्ध् १०.६६) इति क्षत्रियादीनाम् अपि दास्यम् अस्ति । 


[^४०१]:
     M G: 'vidhitvāt | tasya tu na te sarva evottare; DK: 'vidhitvāt tasya | nanu te sarva cottarottare

- span style="text-decoration-underline;">तद् असत्</span> । अन्यद् दास्यम्, अन्या परिचर्या । निकृष्टकर्मकारित्वम् अप्य् अज्ञातस्य दास्यम् । सर्वस्य प्रेषितस्याप्रतिबन्धः[^४०२] । परिचर्या तु शरीरसंवाहनम् अर्थदारादिरक्षाधिकारः[^४०३] । नारदेन चैतत् प्रपञ्चितम् (न्स्म् ५.२४–४२) । 


[^४०३]:
     M G: arthadārādinā


[^४०२]:
     M G: sarvasyāpreṣita-

- भक्तलाभार्थं दास्यं प्रतिपन्नो **भक्तदासः** । गृहे जातो **गृहजः** । दास्याम् उत्पन्नो गर्भदासः । **क्रीतो** बूल्येन स्वामिनः सकाशात् । **दत्रिमः** प्रीत्यादृष्टार्थं वा दत्तः । क्रमागतः **पैत्रिकः** । अथ गृहजस्यास्य च को विशेषः । गृहजस् तदीयायाम् एव दास्यां जात इतरस् तु क्रमागतः । **दण्डदासो** राज्ञे दण्डं दातुम् अशक्तो दासीक्रियते । 

- "कर्मणापि समं कुर्यात्" (म्ध् ८.१७७) इत्य् अवर्णस्यापि दास्यम् <u>इच्छन्ति</u> । 

- span style="text-decoration-underline;">तद् अयुक्तम्</span> । अन्यद् दास्यम् अन्यच् च तत्कर्मकारित्वम् । न चायं दण्डो येनान्तर्भवेत् । न च दासयोनिपुरुषधारणम् उक्तम्, केवलं कर्मणापीति । तथा दासकर्माप्य् अस्ति । 

- span style="text-decoration-underline;">ननु च</span> धर्मोपनतो ऽपि शूद्रो दास इष्यते । तत्र कथं **सप्त दासयोनयः** । 

> span style="text-decoration-underline;">नैष दोषः</span> । न तस्योत्पत्तिकं दासत्वम् । इच्छाधीनत्वाद् धर्मार्थिनः । न हि तस्य दानाधानक्रिया युज्यन्ते,[^४०४] क्रीतगृहजादिदासवत् । एवं ह्य् उक्तम्- "यथा यथा हि सद्वृत्तम्" (म्ध् १०.१२८) इति । तेनैवं ब्रुवतैतत् प्रदर्शितं भवति- न तस्य नित्यं दास्यं किं तर्हि फलविशेषार्थिनः । ततश् चानिच्छतो न[^४०५] दास्यम् अस्ति । अतो यदि शूद्रो विद्यमानधनः[^४०६] स्वातन्त्र्येण जीवेद् ब्राह्मणाद्यनपाश्रितो न जातु दुष्येत् ॥ ८.४१५ ॥  
> **भार्या पुत्रश् च दासश् च त्रय एवाधनाः स्मृताः ।**  
**यत् ते समधिगच्छन्ति यस्य ते तस्य तद् धनम् ॥ ८.४१६ ॥**

एते त्रयो ऽर्जितधना अप्य् **अधनाः** । स्वामिनो धनम् । यत् किंचित् ते धनम् अर्जयन्ति, **तद् धनं** **तस्य** स्वं यस्य ते स्वत्वम्[^४०७] आपन्नाः । भार्याधनं भर्तुः, पितुः पुत्रस्य, स्वामिनो दासस्य । 


[^४०७]:
     M G: satvam

- span style="text-decoration-underline;">ननु च</span> यद्य् एते निर्धनाः कथम् एषां कर्मभिर् अधिकारः । तत्रेदं नोपपद्यते- "पुत्रौ चेद् आहिताग्नी स्यातां येभ्यः पिता दद्यात् तेभ्यः पुत्रः" इति । दम्पत्योर् अपि सहजधर्मश् चरितव्यः- "धर्मे चार्थे च कामे च नातिचरितव्या त्वया" इति । यदि च निर्धना[^४०८] को ऽन्यो ऽर्थे[^४०९] ऽनतिचारः । शूद्रस्यापि "पाकयज्ञैः स्वयं यजेत" (ग्ध् १०.६५) इति निर्धनत्वे विरुध्यते । स्वच्छन्दशूद्रविषयत्वेन विरोधो न भवेत् । अस्ति तावद् दासानां स्वधने स्वाम्यम्, यदा स्वधनम् इति व्यपदिश्यते । न ह्य् असति संबन्धे व्यपदेशः । अर्जनं च स्वत्वं नापादयतीति विप्रतिषिद्धम् । तस्माद् विरुद्धम् इदं **यत् ते समधिगच्छन्ति** न तत् तेषां स्वम् इति[^४१०] । यथा कश्चिद् ब्रूयात्- "यस्या अहं पुत्रः सा न[^४११] मम जननी" इति, तादृग् एतत् । असति वा स्त्रीणां स्वाम्ये- "पत्न्यैव रतम् अनुमतं[^४१२] क्रियते," "पत्नी वै पारिणह्यस्येशे" (म्स् ३.७.९) इत्यादि श्रुतयो निरालम्बनाः स्युः । 


[^४१२]:
     M G DK: patnyaivānugamanaṃ; J: patnyai vā tadanumataṃ; my reading "ratam" is taken from MS reading.


[^४११]:
     M G omit: na


[^४१०]:
     M G: svāmini; DK: svāmitvam


[^४०९]:
     M G: 'nyārthe


[^४०८]:
     M G: nirdhanaḥ; J: nirdhanāḥ

- span style="text-decoration-underline;">अत्रोच्यते</span> । पारतन्त्र्यविधानम् एतत् । असत्यां भर्तुर् अनुज्ञायां न स्त्रीभिः स्वातन्त्र्येण यत्र क्वचिद् धनं विनियोक्तव्यम् । एवं पुत्रदास्योर् अपि द्रष्टव्यम् । 

> span style="text-decoration-underline;">अन्ये</span> तु मन्यन्ते- भार्यापुत्रग्रहणं दासार्थम् । तस्य चैतद् वचनम् उत्तरार्थम् । आपदि तासां धनग्रहणे न विचिकित्सितव्यम्, भर्तुर् एव हि तत् स्वम् ॥ ८.४१६ ॥  
> **विस्रब्धं ब्राह्मणः शूद्राद् द्रव्योपादानम् आचरेत् ।**  
**न हि तस्यास्ति किंचित् स्वं भर्तृहार्यधनो हि सः ॥ ८.४१७ ॥**

तथा च <u>कश्चिद्</u> आह- धर्मोपगतशूद्रविषयम् इदम् । 

> span style="text-decoration-underline;">तद् उक्तम्</span>, विशेषे प्रमाणाभावात् । तस्मात् सर्वस्य दासः शूद्रस् तस्यैव प्रतिग्राह्यत्वम् उच्यते ।   
> **विस्रब्धं** निःशङ्कम् । शूद्रधनं कथं प्रतिगृह्णीयात्, प्रतिषिद्धं हि तत्, इत्य् एषा शङ्का न[^४१३] कर्तव्या । यतो **न** **तस्य किंचिद्** अर्थो यस्य निचयः स्याद् इत्य् उक्तं भवति । **भर्त्रा** स्वामिना ह्रियते धनम् अस्य,[^४१४] एतद् एवार्जने तस्य प्रयोजनम्, स्वामी गृह्णाति[^४१५] । अतो **विस्रब्धं**[^४१६] द्रव्योपादानं[^४१७] द्रव्यग्रहणं कुर्यात् । तेनानुपनीयमानम्[^४१८] अपि स्वगृहस्थम् इव[^४१९] विनियुञ्जीत । सति प्रयोजन एतद् युक्तं भवति । अविद्यमानधनस्य दासाच् छूद्रात् प्रतिगृह्णतो न दोषः ॥ ८.४१७ ॥   
> **वैश्यशूद्रौ प्रयत्नेन स्वानि कर्माणि कारयेत् ।**  
**तौ हि च्युतौ स्वकर्मभ्यः क्षोभयेताम् इदं जगत् ॥ ८.४१८ ॥**

कर्म व्यतिक्रामन्तः क्षोभयेयुर् आकुलीकुर्युर् जगदत् । अतस् ते **प्रयत्नेन** **स्वकर्मभ्यश्** च्यावयितुं न लभेरन्[^४२०] । अनल्प[^४२१] एवातिक्रामे भूयसा दण्डेन योजनीया वैश्या अपि । बन्धनं नास्ति । अपि धनशक्यः स्वधर्मः ॥ ८.४१८ ॥


[^४२१]:
     DK: alpa


[^४२०]:
     M G: cāvayed; DK reads: atas tān prayatnena svakarmāṇi kārayet

> **अहन्य् अहन्य् अवेक्षेत कर्मान्तान् वाहनानि च ।**  
**आयव्ययौ च नियताव् आकरान् कोशम् एव च ॥ ८.४१९ ॥**

राजधर्माणाम् अनुसंधानार्थम् । **कर्मान्ताः** कृषिशुल्कस्थानादयः[^४२२] । **वाहनम्**[^४२३] हस्त्यादि । **आयव्ययम्**[^४२४] इदम् अस्य प्रविष्टम्, इदं निर्यातम्, इत्य् एव[^४२५] सततं गवेषणीयम् । **आकराः** धातवः सुवर्णाद्युत्पादे भवन्ति भूमयः । **कोशः** द्रव्यनिचयस्थानम्[^४२६] ॥ ८.४१९ ॥


[^४२६]:
     M G DK: dravyaniścalasthānam


[^४२५]:
     DK: evaṃ


[^४२४]:
     DK (4: 949): āyavyayau (but not DK 1: 823)


[^४२३]:
     DK: vāhanāni


[^४२२]:
     M G: kṛṣiśulkasthānādapa; DK: kṛṣiśulkasthānāni (DK 4: 949 has the reading adopted)

> **एवं सर्वान् इमान् राजा व्यवहारान् समापयन् ।**  
**व्यपोह्य किल्बिषं सर्वं प्राप्नोति परमां गतिम् ॥ ८.४२० ॥**

उक्तेन प्रकारेण **व्यवहारान्** ऋणादीन् **समापयन्** निर्णयावसानं कुर्वन् यत् किंचित् तत् सर्वम् अविज्ञातदोषं तत् **सर्वं** **व्यपोह्य** अपनुद्य पापं **परमां गतिम्** अभिप्रेतां स्वर्गापवर्गभूमिं **प्राप्नोति** लभते ॥ ८.४२० ॥

**इति मानवे धर्मशास्त्रे भृगुप्रोक्तायां संहितायां **

**राजधर्मे व्यवहारनिर्णये सामान्यव्यवहारो नाम अष्टमो ऽध्यायः ॥**

**इति श्रीभट्टवीरस्वामिसूनोर् भट्टमेधातिथिकृते**

**मनुभाष्ये ऽष्टमो ऽध्यायः ॥**

