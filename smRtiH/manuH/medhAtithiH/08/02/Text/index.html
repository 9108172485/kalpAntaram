<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>कल्पान्तरे विश्वासटिप्पन्यः  | Text</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.83.1" />
    
    
      <META NAME="ROBOTS" CONTENT="INDEX, FOLLOW">
    

    <link href="/kalpAntaram/smRtiH/manuH/medhAtithiH/08/02/Text/" rel="alternate" type="application/rss+xml" title="कल्पान्तरे विश्वासटिप्पन्यः" />
    <link href="/kalpAntaram/smRtiH/manuH/medhAtithiH/08/02/Text/" rel="feed" type="application/rss+xml" title="कल्पान्तरे विश्वासटिप्पन्यः" />

    <meta property="og:title" content="Text" />
<meta property="og:description" content="एतान् दोषान् अवेक्ष्य त्वं सर्वान् अनृतभाषणे ।
यथाश्रुतं यथादृष्टं सर्वम् एवाञ्जसा वद ॥ ८।१०१ ॥
 ऊहापोहौ वर्जयित्वा यथादृष्टं यथाश्रुतं चादृष्टं[^१] तत्वेन ब्रूहि ॥ ८।१०१ ॥
 गोरक्षकान् वाणिजकांस्[^२]** तथा कारुकुशीलवान् ।**
**प्रेष्यान् वार्धुषिकांश् चैव विप्रान् शूद्रवद् आचरेत् ॥ ८।१०२ ॥**
 कारवः शिल्पिनस् तक्षायस्कारसूपकरादयः । कुशीलवा नर्तकगायनाद्याः । प्रेष्या जीविकार्थं परस्याज्ञाकारा दासा इति प्रसिद्धाः । वार्धुषिका वृद्ध्युपजीविनः । एते ब्राह्मणा अपि सन्तः प्रकरणात् साक्ष्ये शपथे च शूद्रवद् द्रष्टव्या न क्रियान्तरे । यथा शूद्रो न दानपुण्यादिना पृच्छ्यन्ते साक्ष्ये शपथे चाग्निहरणादिना शोध्यते तद्वद् एषो ऽपि शपथो यद्य् अपि पूर्वत्राप्रकृतः तथाप्य् उत्तरत्रानन्तर्याद् दोषवत्वात् प्रयतत्वात् प्रयतत्वे ऽप्य् आनन्तर्यस्य संबन्धहेतुत्वाद् वक्ष्यमाणस्यापि प्रत्यासत्त्या पूर्ववद् वयोसंनिपातात् शपथे ऽपि तुल्यम् ॥ ८।१०२ ॥" />
<meta property="og:type" content="article" />
<meta property="og:url" content="https://vishvAsa.github.io/kalpAntaram/smRtiH/manuH/medhAtithiH/08/02/Text/" /><meta property="article:section" content="smRtiH" />



<meta itemprop="name" content="Text">
<meta itemprop="description" content="एतान् दोषान् अवेक्ष्य त्वं सर्वान् अनृतभाषणे ।
यथाश्रुतं यथादृष्टं सर्वम् एवाञ्जसा वद ॥ ८।१०१ ॥
 ऊहापोहौ वर्जयित्वा यथादृष्टं यथाश्रुतं चादृष्टं[^१] तत्वेन ब्रूहि ॥ ८।१०१ ॥
 गोरक्षकान् वाणिजकांस्[^२]** तथा कारुकुशीलवान् ।**
**प्रेष्यान् वार्धुषिकांश् चैव विप्रान् शूद्रवद् आचरेत् ॥ ८।१०२ ॥**
 कारवः शिल्पिनस् तक्षायस्कारसूपकरादयः । कुशीलवा नर्तकगायनाद्याः । प्रेष्या जीविकार्थं परस्याज्ञाकारा दासा इति प्रसिद्धाः । वार्धुषिका वृद्ध्युपजीविनः । एते ब्राह्मणा अपि सन्तः प्रकरणात् साक्ष्ये शपथे च शूद्रवद् द्रष्टव्या न क्रियान्तरे । यथा शूद्रो न दानपुण्यादिना पृच्छ्यन्ते साक्ष्ये शपथे चाग्निहरणादिना शोध्यते तद्वद् एषो ऽपि शपथो यद्य् अपि पूर्वत्राप्रकृतः तथाप्य् उत्तरत्रानन्तर्याद् दोषवत्वात् प्रयतत्वात् प्रयतत्वे ऽप्य् आनन्तर्यस्य संबन्धहेतुत्वाद् वक्ष्यमाणस्यापि प्रत्यासत्त्या पूर्ववद् वयोसंनिपातात् शपथे ऽपि तुल्यम् ॥ ८।१०२ ॥">

<meta itemprop="wordCount" content="15027">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="Text"/>
<meta name="twitter:description" content="एतान् दोषान् अवेक्ष्य त्वं सर्वान् अनृतभाषणे ।
यथाश्रुतं यथादृष्टं सर्वम् एवाञ्जसा वद ॥ ८।१०१ ॥
 ऊहापोहौ वर्जयित्वा यथादृष्टं यथाश्रुतं चादृष्टं[^१] तत्वेन ब्रूहि ॥ ८।१०१ ॥
 गोरक्षकान् वाणिजकांस्[^२]** तथा कारुकुशीलवान् ।**
**प्रेष्यान् वार्धुषिकांश् चैव विप्रान् शूद्रवद् आचरेत् ॥ ८।१०२ ॥**
 कारवः शिल्पिनस् तक्षायस्कारसूपकरादयः । कुशीलवा नर्तकगायनाद्याः । प्रेष्या जीविकार्थं परस्याज्ञाकारा दासा इति प्रसिद्धाः । वार्धुषिका वृद्ध्युपजीविनः । एते ब्राह्मणा अपि सन्तः प्रकरणात् साक्ष्ये शपथे च शूद्रवद् द्रष्टव्या न क्रियान्तरे । यथा शूद्रो न दानपुण्यादिना पृच्छ्यन्ते साक्ष्ये शपथे चाग्निहरणादिना शोध्यते तद्वद् एषो ऽपि शपथो यद्य् अपि पूर्वत्राप्रकृतः तथाप्य् उत्तरत्रानन्तर्याद् दोषवत्वात् प्रयतत्वात् प्रयतत्वे ऽप्य् आनन्तर्यस्य संबन्धहेतुत्वाद् वक्ष्यमाणस्यापि प्रत्यासत्त्या पूर्ववद् वयोसंनिपातात् शपथे ऽपि तुल्यम् ॥ ८।१०२ ॥"/>

      
    

    <script src="/kalpAntaram/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vishvAsa.github.io\/kalpAntaram\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kalpAntaram\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/kalpAntaram\/edit\/content\/\u0022,\u0022mainSections\u0022:[\u0022smrti-chandrika\u0022],\u0022mainsections\u0022:[\u0022smrti-chandrika\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    let autocompletePageUrl = "\/kalpAntaram\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/kalpAntaram\/smRtiH\/manuH\/medhAtithiH\/08\/02\/Text\/".replace(basePath, "/");
    pageVars.pageParams = {};
    pageVars.pageSource = "smRtiH\/manuH\/medhAtithiH\/08\/02\/Text.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/kalpAntaram/webpack_dist/main-bundle.js"></script>
    <script src="/kalpAntaram/webpack_dist/transliteration-bundle.js"></script>
    <script src="/kalpAntaram/non_webpack_js/disqus.js"></script>
    <script src="/kalpAntaram/webpack_dist/ui_lib-bundle.js"></script>
    <script src="/kalpAntaram/webpack_dist/search-bundle.js"></script>

    <link rel="stylesheet" href="/kalpAntaram/css/fonts.css">
    <link rel="stylesheet" href="/kalpAntaram/css/@fortawesome/fontawesome-free/css/solid.min.css">
    

    <link rel="stylesheet" href="/kalpAntaram/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vishvAsa.github.io/kalpAntaram/smRtiH/manuH/medhAtithiH/08/02/Text/" />
    <link rel="alternate" hreflang="sa-Deva" href="https://vishvAsa.github.io/kalpAntaram/smRtiH/manuH/medhAtithiH/08/02/Text/?transliteration_target=devanagari" />
    <link rel="alternate" hreflang="sa-Knda" href="https://vishvAsa.github.io/kalpAntaram/smRtiH/manuH/medhAtithiH/08/02/Text/?transliteration_target=kannada" />
    <link rel="alternate" hreflang="sa-Mlym" href="https://vishvAsa.github.io/kalpAntaram/smRtiH/manuH/medhAtithiH/08/02/Text/?transliteration_target=malayalam" />
    <link rel="alternate" hreflang="sa-Telu" href="https://vishvAsa.github.io/kalpAntaram/smRtiH/manuH/medhAtithiH/08/02/Text/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kalpAntaram/smRtiH/manuH/medhAtithiH/08/02/Text/?transliteration_target=tamil_superscripted" />
    <link rel="alternate" hreflang="sa-Taml" href="https://vishvAsa.github.io/kalpAntaram/smRtiH/manuH/medhAtithiH/08/02/Text/?transliteration_target=tamil" />
    <link rel="alternate" hreflang="sa-Gran" href="https://vishvAsa.github.io/kalpAntaram/smRtiH/manuH/medhAtithiH/08/02/Text/?transliteration_target=grantha" />
    <link rel="alternate" hreflang="sa-Gujr" href="https://vishvAsa.github.io/kalpAntaram/smRtiH/manuH/medhAtithiH/08/02/Text/?transliteration_target=gujarati" />
    <link rel="alternate" hreflang="sa-Orya" href="https://vishvAsa.github.io/kalpAntaram/smRtiH/manuH/medhAtithiH/08/02/Text/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kalpAntaram/smRtiH/manuH/medhAtithiH/08/02/Text/?transliteration_target=assamese" />
    <link rel="alternate" hreflang="sa-Beng" href="https://vishvAsa.github.io/kalpAntaram/smRtiH/manuH/medhAtithiH/08/02/Text/?transliteration_target=bengali" />
    <link rel="alternate" hreflang="sa-Guru" href="https://vishvAsa.github.io/kalpAntaram/smRtiH/manuH/medhAtithiH/08/02/Text/?transliteration_target=gurmukhi" />
    <link rel="alternate" hreflang="sa-Cyrl" href="https://vishvAsa.github.io/kalpAntaram/smRtiH/manuH/medhAtithiH/08/02/Text/?transliteration_target=cyrillic" />
    <link rel="alternate" hreflang="sa-Sinh" href="https://vishvAsa.github.io/kalpAntaram/smRtiH/manuH/medhAtithiH/08/02/Text/?transliteration_target=sinhala" />
    <link rel="alternate" hreflang="sa-Shar" href="https://vishvAsa.github.io/kalpAntaram/smRtiH/manuH/medhAtithiH/08/02/Text/?transliteration_target=sharada" />
    <link rel="alternate" hreflang="sa-Brah" href="https://vishvAsa.github.io/kalpAntaram/smRtiH/manuH/medhAtithiH/08/02/Text/?transliteration_target=brahmi" />
    <link rel="alternate" hreflang="sa-Modi" href="https://vishvAsa.github.io/kalpAntaram/smRtiH/manuH/medhAtithiH/08/02/Text/?transliteration_target=modi" />
    <link rel="alternate" hreflang="sa-Tirh" href="https://vishvAsa.github.io/kalpAntaram/smRtiH/manuH/medhAtithiH/08/02/Text/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kalpAntaram/smRtiH/manuH/medhAtithiH/08/02/Text/?transliteration_target=iso" />
      <link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kalpAntaram/smRtiH/manuH/medhAtithiH/08/02/Text/?transliteration_target=iast" />
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/kalpAntaram/" class="btn col border">
            <i class="fas fa-gopuram ">कल्पान्तरे विश्वासटिप्पन्यः <br/> Text</i>
          </a>
        </div>
        <div id="div_top_bar_right" class="col-md-auto d-flex justify-content-center">
          ✍
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iso">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
          🗨:
          <select name="commentStyleDropdown" size="1" onchange="module_main.default.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a  name="speakerButton" class="btn btn-secondary" onclick="module_main.default.handleSpeakToggle()">🎧️</a></div>
        </div>
        <div class="row col  d-flex justify-content-center">
          <a href="/full_search"  class="btn btn-secondary">🥽🔦</a>
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
          <div id="fastSearch">
              <input id="searchInput" placeholder="शीर्षिकान्विष्यताम्"  tabindex="0">
          </div>
          <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="Text">Text</h1>
    
    <a id="editLink" class="btn btn-primary"  href="https://github.com/vishvAsa/kalpAntaram/edit/content/smRtiH/manuH/medhAtithiH/08/02/Text.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <blockquote>
<p><strong>एतान् दोषान् अवेक्ष्य त्वं सर्वान् अनृतभाषणे ।</strong><br>
<strong>यथाश्रुतं यथादृष्टं सर्वम् एवाञ्जसा वद ॥ ८।१०१ ॥</strong></p>
</blockquote>
<p>ऊहापोहौ वर्जयित्वा यथादृष्टं यथाश्रुतं चादृष्टं[^१] तत्वेन ब्रूहि ॥ ८।१०१ ॥</p>
<blockquote>
<p><strong>गोरक्षकान् वाणिजकांस्</strong>[^२]** तथा कारुकुशीलवान् ।**<br>
**प्रेष्यान् वार्धुषिकांश् चैव विप्रान् शूद्रवद् आचरेत् ॥ ८।१०२ ॥**</p>
</blockquote>
<p><strong>कारवः</strong> शिल्पिनस् तक्षायस्कारसूपकरादयः । <strong>कुशीलवा</strong> नर्तकगायनाद्याः । <strong>प्रेष्या</strong> जीविकार्थं परस्याज्ञाकारा दासा इति प्रसिद्धाः । <strong>वार्धुषिका</strong> वृद्ध्युपजीविनः । एते ब्राह्मणा अपि सन्तः प्रकरणात् साक्ष्ये शपथे च <strong>शूद्रवद्</strong> द्रष्टव्या न क्रियान्तरे । यथा शूद्रो न दानपुण्यादिना पृच्छ्यन्ते साक्ष्ये शपथे चाग्निहरणादिना शोध्यते तद्वद् एषो ऽपि शपथो यद्य् अपि पूर्वत्राप्रकृतः तथाप्य् उत्तरत्रानन्तर्याद् दोषवत्वात् प्रयतत्वात् प्रयतत्वे ऽप्य् आनन्तर्यस्य संबन्धहेतुत्वाद् वक्ष्यमाणस्यापि प्रत्यासत्त्या पूर्ववद् वयोसंनिपातात् शपथे ऽपि तुल्यम् ॥ ८।१०२ ॥</p>
<blockquote>
<p><strong>तद् वदन् धर्मतो ऽर्थेषु जानन्न् अप्य् अन्यथा नरः ।</strong><br>
<strong>न स्वर्गाच् च्यवते लोकाद् दैवीं वाचं वदन्ति ताम् ॥ ८।१०३ ॥</strong></p>
</blockquote>
<p><strong>तद्</strong> अन्यथापि <strong>जानन्न् अन्यथा</strong> <strong>वदन् न स्वर्गाद्</strong> भ्रश्यति । कूटम् अपि वदन् न दुष्यतीत्य् अर्थः । किं सर्वदैव । नेत्य् आह । <strong>धर्मतो ऽर्थेषु</strong> । धर्मेण दयादिना निमित्तेनार्थेषु व्यवहारेषु । धर्मस्य च निमित्तत्वम् उक्तम् उत्तरश्लोके दर्शयिष्यति । एतच् च न स्वमनीषिकयोच्यते । किं तर्ह्य् <strong>एतां वाचम् वदन्ति</strong> अस्मात् पूर्वे ऽपि स्मर्तारः[^३] । का पुनर् दैवी वाक् । ययास्मिन् निमित्ते ऽनृतं वदितव्यम् इत्य् एषा देवानां संबन्धिनी वाक् <strong>तां</strong> मन्वादयः श्रुत्वा <strong>वदन्तीति</strong> विशेषे ऽनृतप्रशंसा ।</p>
<blockquote>
<p>span style=&ldquo;text-decoration-underline;&quot;&gt;अन्यैस्</span> तु पूर्वविधिशेषतयायं श्लोको व्याख्यातः । तद् एतद् गोरक्षकादिष्व् अनुयोगवाक्येषु ब्राह्मणेषु भवितव्यम् । अन्यथा ब्राःमणेषु &ldquo;सत्यं ब्रूहि&rdquo; (म्ध् ८।८८) इति यथा ब्राह्मणा एते कथं शूद्रवद् अनुयोज्या इति तद्विदान् अपि न दुष्यतीति यतो मन्वादयः एवंविधां वाचं वदन्ति यथैते शूद्रवद् आचरणीया[^४] इति । ते च धर्माधर्मयोः प्रमाणम् । तैश् च सत्यं वदितव्यम् । तच् च यथाविहितं तत्र स एव धर्मो यत्र वानृतं तत्रानृताभिधानम् एव धर्म इति ॥ ८।१०३ ॥<br>
<strong>शूद्रविट्क्षत्रविप्राणां यत्रर्तोक्तौ भवेद् वधः ।</strong><br>
<strong>तत्र वक्तव्यम् अनृतं तद् धि सत्याद् विशिष्यते ॥ ८।१०४ ॥</strong></p>
</blockquote>
<p>तत्र नानृतं वदेद् इति यः प्रतिषेधस् तस्याशूद्रादिविषयतानेनोच्यते, न पुनर् अनृतवदनं विधीयते । तथा सति प्रतिषेधेनैकवाक्यता बाध्येत ।[^५]</p>
<ul>
<li>
<p>span style=&ldquo;text-decoration-underline;&quot;&gt;का पुनर्</span> अत्र निमित्तश्रुतिः । <strong>तत्रेति</strong> । तस्य वधविशेषणत्वान् न वधः, तस्यासतो निमित्तत्वानुपपत्तेः । अतश् च कृते वधे[^६] पश्चात् तद्विषयम् अतद्विषयं वानृतं वक्तव्यम् इत्य् अर्थ आपतति । तत्त्वनिष्ठम्[^७] ।</p>
</li>
<li>
<p>span style=&ldquo;text-decoration-underline;&quot;&gt;ननु च</span> <strong>यत्रेति</strong> व्यवहारवस्तु[^८] निर्दिश्यते, पुनर् <strong>तत्रेति</strong> तद् एव प्रतिनिर्दिश्यते । ततश् च यस्मिन् व्यवहारे पराजिताः सन्तो वधार्हा भवन्ति तस्य नानुपनन्नो निमित्तभावः ।</p>
</li>
<li>
<p>अत्र वदन्ति । न चात्र वधर्हेष्व् अनृतम् इष्यते । यतो ऽननुरूपं पापीयसो[^९] जिवनम् इति । यस् त्व् अवधर्हो ऽवकाशात् पुरदास्यादिस्खलिताद् अनृताख्यापनाय राजानः[^१०] स्वल्पाराधात् न घातयितीत्य् उपपत्तिः;[^११] राजत्वात्[^१२] क्रोधदण्डस्य चाशास्त्रीयत्वाद् अस्थितपरिमाणतया निश्चयाभावो न तस्यापि निमित्तत्वोपपत्तिः । अतः प्रतिषेधशेषतैव न्याय्या ।</p>
</li>
<li>
<p>गौतमीये त्व् अनृतविध्याशङ्कापि नास्ति । &ldquo;नानृतवदने दोषो जिवनं चेत् तदधीनम्&rdquo; (ग्ध् १३।२४) इत्य् एवमादिप्रतिषेधे सत्यानृतयोः कामचारप्रसङ्गे सत्यवचनेन वधे[^१३] निमित्तभावः प्रतिपद्यमानो &ldquo;न हिंस्यात् सर्वभूतानि&rdquo; इति प्रतिषेधव्यतिकर्मभये[^१४] चानृतं प्रतिपद्यत इति युक्तिमत् । तेनेदं[^१५] कृतम्, न चेद् असौ पृष्ट आचष्टे, न पुनर् हन्ति, अघ्नंश् च कथं हिमादोषेणानुषज्यते ।</p>
</li>
<li>
<p>अथ सत्य् अपि स्वातन्त्र्ये तद्वचनेन राज्ञा हन्यमानत्वात् तद्धेतुभावापत्त्या प्रयोजककर्तृत्वम् इति चेत्, न सर्वो हेतुः प्रयोजकः- धनेन कुलं विद्यया यश इति । भवति विद्यायशसोर्[^१६] हेतुता[^१७] प्रयोक्त्री । न[^१८] चान्य एवायं लौकिकफलोत्पत्तियोग्यतालक्षणो[^१९] हेतुभावः, अपि तु द्रव्यगुणाः । यत्रापि[^२०] क्रिया श्रूयते अग्निना पाक इति, सापि स्वरूपेण सिद्धरूपाभिधानात् कृदन्तैर् भावस्य । अन्यश् चायं शास्त्रीयः कर्तृव्यापारस्य प्रयोजको हेतुर् न तु तत्प्रयोजकत्वम् एवम् इत्य् अर्थम् । यदि तावत् प्रेषणाध्येषणे आज्ञाप्रार्थनारूपे प्रयोजकत्वं शोषयते[^२१] व्रीहीन् आतप इत्यादाव् अचेतनेषु णिजुत्पत्तिर् दुर्लभा ।</p>
</li>
<li>
<p>span style=&ldquo;text-decoration-underline;&quot;&gt;ननु</span> च परिहृतम् एतद्व्याख्यातृभिः, &ldquo;मुख्योपचरितक्रिय&rdquo; इति चेतनावद् वस्तूपचारे &ldquo;भिक्षा वासयति&rdquo; &ldquo;कारीषो ऽध्यापयति&rdquo; इति । न ह्य् अत्र चैतन्यकृत उपकारः, अपि तु निश्चितत्वात् तदन्यस्य प्रयोजकस्य । अध्ययनं ह्य् आचार्यकरणविधिप्रयुक्तं कुर्वाणस्य माणवकस्य शीतादिलक्षणं प्रतिबन्धकम् अनुवदति । कारीषे प्रयोजकत्वाध्यारोपः । प्रेरकत्वाद् धि प्रयोजकम् उच्यते । तच् चाचैतन्यस्य[^२२] वायुजलादेर् अग्निकाष्ठादौ सुतरां दृश्यते । तदा विधिप्रयोजकस्तुतिप्रयोक्तृभिः प्रेषणाद्याभावाद् गौणार्थाः शब्दाः स्युः । अथैतत्स्थम् अर्थाचरणं प्रयोजकत्वं तच् च प्रयोजकस्य व्यापारानुगुणं प्रेषणादिव्यतिरिक्तक्रियान्तरावरणं संविधानाख्यम् । संविधान एव हि कारयतीत्य् उच्यते । यथा बुभुक्षमाणस्य कश्चित् पात्रम् आहरत्य् अन्यो भक्तम् उपनयति । कस्यचिद् वधप्रवृत्तस्य कश्चिद् आयुध्म् अर्पयत्य् अन्यो वध्यदोषाविष्करणेन मन्युम् उपदीपयति । एवंलक्षणः प्रेषित्रादिरूपरहितः सव्यापारः प्रयोज्यफलसिद्धाव् आनुकूल्यं प्रतिपद्यमानस् तत्समर्थाचरणपक्षे प्रयोजकः ।</p>
</li>
<li>
<p>अस्मिन् पक्षे कारीषोपाध्यायौ तुल्यौ प्राप्नुतः ।</p>
</li>
<li>
<p>अत्रापि यम् अन्तरेण क्रियाया अनिवृत्तिर् यस्य च कारकविशेषसंज्ञा न प्रवर्तेत स मुख्यः प्रयोजकः कर्ता । अध्यायितारं चान्तरेण कारीषो न शक्नोत्य् अध्ययनहेतुभावं प्रतिपत्तुम् । आचार्यस् तु तम् अन्तरेणापि शक्त एवेति गौणः कारीषः । यत्र च करणादिभावो[^२३] निश्चितो[^२४] हेतुमत्प्रत्ययदर्शनात् तत्रापि गौणार्थतैव । यथा कश्चित् स्वल्पेनापि प्रयोजनेन दूरं ग्रामं पुनः पुनर् गतवन्तं दृष्ट्वा ब्रवीति &ldquo;अश्वो गमयति देवदत्तम्&rdquo; इति । यत्र तु न कस्यचिद् आसत्तिविप्रकर्षाव् अन्तरङ्गबहिरङ्गभावो वा गम्यते तत्र यावन्तस् तदानुकूल्यं प्रतिपद्यन्ते सर्वे ते प्रयोजकाः ।</p>
</li>
<li>
<p>span style=&ldquo;text-decoration-underline;&quot;&gt;ननु</span> च कारकसंज्ञायाम् अन्तरङ्गयोगो नास्तीति को विशेषः कारीषोपाद्याययोः । स्वप्रक्रियैव सा तत्रभवताम् । न वस्त्वाश्रया । वस्त्वाश्रयौ च विधिप्रतिषेधौ । इदम् अपि तत्र पठ्यते- &ldquo;विवक्षातः कारकाणि भवन्ति&rdquo; इति । एवं च सति यत्राकर्तुर् एव कर्तृत्वं कश्चिद् विवक्षेत् तत्र कर्तृप्रत्ययविधिप्रतिषेधाव् अपि स्याताम् । यथा पातकपरिगणनायाम् अनुपठति &ldquo;क्रविक्रयी संस्कर्ता चोपहर्ता च&rdquo; (म्ध् ५।५१) इति । तस्माद् अन्वाख्यानसिद्ध्यर्था[^२५] तावकी[^२६] सा व्यवस्था न वस्त्वधिष्ठानम् अर्थम् अवस्कन्दति ।</p>
</li>
<li>
<p>अत एव व्याख्यातृभिर् उक्तम्- समर्थाचरणं चेद् धेतुः हेतुमात्रे[^२७] प्रसङ्गः । ततश् च यो ऽपि कस्मैचिद् भोजनं ददाति स चौदरिकतयातिसौहित्येन व्यापद्येत प्राप्तं तत्र दातुर् वधकर्तृत्वम् इति । न च तत्प्रयुक्तं भवति । क्रियान्तरेण ह्य् असौ निश्चितो भोजनाख्यप्रयोजको न वधो न वेर्ष्यादि[^२८] कथंचिन् निमित्तं भवति । भवतु वा तन्निमित्तम्,[^२९] प्रयोजकत्वाभावात् तु कर्तृत्वं नास्तीति ब्रूमः । यस्य तु भूमिसुवर्णापहारादिनापराध्येत स च तदपहारमन्युना कथंचिन् म्रियेत किं तत्रापहर्तुर् अपहारदोष एवोत वधे ऽपि[^३०] निमित्तिभाव इति चिन्त्यम् ।</p>
</li>
<li>
<p>किम् अत्र चिन्त्यते । अव्यभिचारावगम्यत्वाद् धेतुहेतुमद्भावस्य न खड्गप्रहारभोजनविच्छेदादेर् इव भूम्यादिहरणस्य नियतनिमित्तत्वोपपत्तिः ।</p>
</li>
<li>
<p>को ऽयं नियमो ऽभिप्रेतः । यदि ह वा केचिन् म्रियन्ते केचिन् नेत्य् अनियतो नियमो भवति । पुरुषस्वभावभेदात् तद् एवौषधं श्लेष्मिकाय हितं[^३१] विपरीतम् अन्यस्येति । सर्वेषाम् एव च भावानादेशकालस्वभावभेदसहकारिसापेक्षः[^३२] शक्त्यन्तरप्रादुर्भावः । तद् एव लक्षणं पुरुषवित्तसंततिसापेक्षं पिपासाहेतुप्राण्यन्तरसापेक्ष्यं तद्विच्छेदहेतुर् इति । एवम् अत्यन्तामर्षिणो मन्युमतः स्वहरणपरिभवादि मरणाय कल्पते । किं तत्र शक्यो निमित्तभावो ऽपह्नोतुम् । पेशलमानसस्य तूपेक्षैव तत्र । ये पुनर् मन्युपरीता अनशनश्वभ्रपतनविषभक्षणादिनापराद्धारम्[^३३] उद्द्यिश्य म्रियेरंस् तत्राप्य् एष एव न्यायः ।</p>
</li>
<li>
<p>span style=&ldquo;text-decoration-underline;&quot;&gt;ननु</span> चान्यस्यैव प्रसिद्धहेतुभावस्य विषभक्षणादेर् निमित्तस्य तत्र दर्शनान् न भूम्यादिहरणस्यापराधो हन्तृत्वम् आप्नुयात् । तेनोपजनितमन्युर्[^३४] मरणहेतोः प्रवर्तत इति पारंपर्यतो निमित्तत्वम् इति चेत् । एवं सति पथ्योपदेशेनापि केचिद्[^३५] उद्विजमाना आत्मानं व्यापादयन्ति, ततश् च तत्रोपदेष्टारो हन्तारः स्युः । तथा मत्सरिणः परद्रव्येष्व् ईर्ष्यया शुष्यन्ता[^३६] धनिषु दोषम् आददीरन् । तथान्ये मूढमनसः प्रियान् पुत्रान् स्वामिनश् चानुम्रियन्ते, तत्र प्रियादीनाम् हन्तृतापत्तिः । अपरे च रूपवत्स्त्रीदर्शनेन परिफल्गुमनसो ऽसूयन्ते[^३७] भज्यमानहृदयाश् च विवेकशून्यात्मानस्[^३८] तत्र शीलवत्यः स्त्रियो दुष्येयुः । तद् एवेदम् आपतितं मृतस्य ब्रह्महत्येति ।</p>
</li>
<li>
<p>span style=&ldquo;text-decoration-underline;&quot;&gt;सत्यम्</span> एवं यदि विधिप्रतिषेधविशेषो न स्यात् । विहितो हितोपदेशः प्रतिषिद्धं स्वहरणादि । तथा चाहुः ।</p>
</li>
<li>
<p>उपकारप्रवृत्तानां कथंचिद् चेद् विपर्ययः ।</p>
</li>
<li>
<p>न तत्र दोषः केषांचिद् भेषजाम् औषधी यथा ॥</p>
</li>
</ul>
<p>अत्र न केवलं वैद्यादेर् आतुरोपकारार्थिनः प्रयुक्तौषधस्य कथंचिद् विपरीततयोपपत्ताव् अदोषः- किं तर्ह्य् अन्यस्यापि गवादेर् महति पङ्के निमग्नस्योद्धर्तृभुजाकर्षणाय यथाश्रमेण यदि व्यापत्तिर् न तत्रोद्धर्त्ता दुष्येद् इति कथितं भवति । एवं सर्वत्र ।</p>
<ul>
<li>
<p>यो ऽपि कस्मिंश्चित् स्वव्यापारानुष्ठानवति धनरूपातिशयसंपद्वति दृश्यमाने दन्दह्यते न तं प्रति कस्यचिच् छास्त्रार्थातिक्रमः । निश्चितो हि निमित्तभावः[^३९] प्रतिषेधस्य विषयो भवितुम् अर्हति । न च प्राण्यन्तराश्रयिषु चैतसिकेषु[^४०] धर्मेषु प्रतिक्षणम् अन्यथाभवत्सु स्वभावविशेषावसायः । न हि शक्यम् अवसादितुम् अयम् अस्या रूपसंपदा व्यापद्यत इति । न च निश्चिते प्रतिषेधविषये संभवत्य् अनिश्चितविषयता न्याय्या ।</p>
</li>
<li>
<p>यत्र तर्हि कथंचिद् वर्णविपर्ययशरीरशोषणादिना कुतार्किकपरीता[^४१] स्याद् अपि निमित्तावगतिस् तत्र किं भ्रंशयितुं शीलं संयुज्यतां कामिना,[^४२] भवतु वा पुरुषघापिनीति[^४३] ।</p>
</li>
<li>
<p>नैतद् एवम् । न हीदृशी भवन्त्य् अपि निमित्तता प्रतिषेधस्य विषयः,[^४४] विध्यन्तरविरोधात् । अस्ति ह्य् अत्र व्यभिचारप्रतिषेधविधिः । न वापि[^४५] विध्यन्तरेणानवष्टब्धे विषये कृतावकाशा विधयो विरोधविध्यन्तरं विषयम् आस्कन्दितुम् अर्हन्ति । ये ऽपि मन्यन्ते रागलक्षणां प्रवृत्तिं शीलसंरक्षणोपदेशो निषेधति न शास्त्रलक्षणाम् । तेन महानुभावतया मास्य[^४६] तपस्विनो जीवितम्[^४७] उच्छेत्सीद् इति[^४८] प्राणोज्जिहीर्षया मुमूर्षुणा संप्रयुज्यते नासौ व्यभिचारप्रतिषेधम् अतिक्रामेत् । यत् तु विध्यन्तरविषये न विध्यन्तरं प्रवर्तत इति नैवायं विध्यन्तरस्य विषयो रागलक्षणत्वात् ।</p>
</li>
</ul>
<blockquote>
<p>span style=&ldquo;text-decoration-underline;&quot;&gt;ननु</span> च प्रवृत्ताव् अपि नैव शास्त्रम् अस्ति नियोगविधाव् इव व्यभिचारानुज्ञानस्मृत्यभावात्[^४९] । अथाप्रवृत्तौ कामयेत मारणम् इति प्रतिषेधभयात् प्रवर्तते सो ऽपि प्रतिषेधो रागलक्षणाम् एव हिंसां प्रतिषेधयति । न चासौ रागतो न प्रवर्तते ऽपि तु प्रतिषेधभयात् । या तु परोपकारतः प्रवृत्तिः सापि प्रतिषेधविषयपरिहारेण । यो ऽपि किंचिद् याचेद्[^५०] अयम् अहम् आत्मानं हन्मीति हन्यान् न तत्राप्रयच्छतो घातकत्वं व्यवहारोच्छेदप्रसङ्गात् ॥ ८।१०४ ॥<br>
<strong>वाग्दैवत्यैश् च चरुभिर् यजेरंस् ते सरस्वतीम् ।</strong><br>
<strong>अनृतस्यैनसस् तस्य कुर्वाणा निष्कृतिं पराम् ॥ ८।१०५ ॥</strong></p>
</blockquote>
<p>वाक् चासौ देवता च सा वाग्देवता । तदर्थं च चरवो <strong>वाग्दैवत्याः</strong> । तण्डुला नातिपक्वाश् <strong>चरवः</strong> । तैर् <strong>यजेरन्न्</strong> इति बहवचननिर्देशात्, <strong>चरुभिर्</strong> इति बहुवचनम् । न पुनर् एकैकशो बहवश् चरवो नापि संहतानां व्रात्यस्तोमवद् यागो &ldquo;देवश् चेद् वर्षेद् बहवो ब्राह्मणा यजेरन्&rdquo; (प्म्स् १०।६।४५) इति, तद् बहुवचनम् । न तु[^५१] कपिञ्जलैश् च त्रिभिर् यजेरन्न् इतिवत्[^५२] ।</p>
<ul>
<li>
<p>तद् एतद् ब्राह्मणाद्यनुग्रहार्थम् अनृतम् उक्तं भवति । <strong>अनृतम् एवैनः</strong> पापम् असत्याभिधानलक्षणा क्रिया । यथा धर्मक्रियावत एवं समानाधिकरणे षष्ठी । येषां तु क्रियाजन्यौ धर्माधर्मौ न क्रियैव, तन्मते ऽनृतस्य यद् एन इति वैय्यधिकरण्ये[^५३] ऽनृतनिमित्तत्वाद् एनो ऽनृतम्, उपचारतः समानाधिकरणे एव । तस्य <strong>निष्कृतिः</strong> शोधनं पावनं प्रायश्चित्तम् इति यावत् । <strong>परा</strong> प्रकृष्टा ।</p>
</li>
<li>
<p>span style=&ldquo;text-decoration-underline;&quot;&gt;ननु</span> च कुतो ऽत्र पापम्, यावतास्मिन् निमित्ते &ldquo;नानृतवचने दोषः&rdquo; (ग्ध् १३।२४) इत्य् उक्तम् ।</p>
</li>
<li>
<p>span style=&ldquo;text-decoration-underline;&quot;&gt;केचिद्</span> आहुः &ldquo;निवृत्तिस् तु महाफला&rdquo; (म्ध् ५।५६) इति । अस्माच् छास्त्रात् तु यावज्जीवम् अनृतं मया न वक्तव्यम् इति येन संकल्पितं तस्य मिथ्यासंकल्पदोषो मा भूद् इति प्रायश्चित्तम् उच्यते । गेहदाहवधप्रतिषेधे[^५४] ऽपि नैमित्तिकं विधानम् । <strong>एनसो निष्कृतिम्</strong>[^५५] इत्य् अर्थवादः ।</p>
</li>
<li>
<p>span style=&ldquo;text-decoration-underline;&quot;&gt;कथं</span> तर्हि[^५६] <strong>वाग्दैवत्यैः सरस्वतीम् यजेरन्</strong> । यदि वाग्देवता[^५७] सरस्वती कथम् इज्यते[^५८] । अथ वाक्सरस्वत्योर् एकत्वेनैवं देवताभावे शब्दावगम्यरूपत्वाद् देवताया भिन्नौ चेतौ वाक्सरस्वतीशब्दौ । यथाग्नये जुहोतीति चोदितेन ज्वलनाय कृशानवे वा स्वाहेति हूयते, वायवे निरूप्य जुहुयाद् वायुर् वै प्राण इत्य् उक्ते ऽपि न प्राणायेति हूयते ।</p>
</li>
<li>
<p>span style=&ldquo;text-decoration-underline;&quot;&gt;सत्यम्</span> । वाग् एव देवता । सामानाधिकर्ण्याद् देवतार्थे तद्धितः ।[^५९] सरस्वतीम् इति[^६०] द्वितीयान्निर्देशात् । न हि[^६१] द्वितीयानिर्देश्या देवता । कर्मणि हि द्वितीया संप्रदानं च देवता, न कर्म ।</p>
</li>
<li>
<p>span style=&ldquo;text-decoration-underline;&quot;&gt;कथं</span> तर्हि सरस्वतीपदान्वयः ।</p>
</li>
<li>
<p>span style=&ldquo;text-decoration-underline;&quot;&gt;अर्थवादो</span> ऽयम् । अग्नये जुहोत्य् अग्निर् वै सर्वा देवता इति । वाग् एव सरस्वती । तयेष्टया सापीष्टा भवति । यागेन देवतावगम्यते ।</p>
</li>
<li>
<p>span style=&ldquo;text-decoration-underline;&quot;&gt;कथम्</span> ।</p>
</li>
<li>
<p>span style=&ldquo;text-decoration-underline;&quot;&gt;अग्निर्</span> यष्टव्यः प्रजापतिर् यष्टव्यस् तथाग्निं यजति यद् अग्निं यजतीत्यादि केचिद् आहुः । देवताः[^६२] स्वतस्[^६३] तत्र तत्र पूज्यन्ते । दैवतपूजावचनो ऽत्र यजिः । पूजा च पूज्यमानकर्मिका । तत्र युक्ता द्वितीया । तथा च देवता पूजनीयेत्यादि स्मर्यते ।</p>
</li>
</ul>
<blockquote>
<p>span style=&ldquo;text-decoration-underline;&quot;&gt;एतच्</span> च न युक्तम् । अस्मिन् हि पक्षे देवतात्वम् अन्यतो मृग्यम् । तत्र[^६४] यागसंप्रदानं देवतेति स्मरणविरोधः । एषा च स्मृतिर् बलीयसी, निरपेक्षत्वात् । पूर्वा देवता उद्देश्या[^६५] ध्येया च । यस्यै देवतायै हविर् गृहीतं स्यात् तां मनसा ध्यायेद् इति तत्क्रियाकर्मत्वात् कर्मण्य् एषा द्वितीया ॥ ८।१०५ ॥<br>
<strong>कूष्माण्डैर् वापि जुहुयाद् घृतम् अग्नौ यथाविधि ।</strong><br>
<strong>उद् इत्य् ऋचा वा वारुण्या तृचेनाब्दैवतेन वा ॥ ८।१०६ ॥</strong></p>
</blockquote>
<p><strong>कूमाण्डा</strong> नाम मन्त्रा यजुर्वेदे पठ्यन्ते । तैर् <strong>घृतम् अग्नौ जुहुयात्</strong> । जुहोतिश् च देवताम् उद्दिश्य द्रव्यस्य त्यागः । आघारविशेषणे तत्रेहाग्नाव् इत्य् अधिकरणनिर्देशान् मन्त्रवर्णिकी देवता वेदितव्या । येषु च मन्त्रेषु देवताविशेषलिङ्गं न दृश्यते — यथा &ldquo;देवकृतस्यैनसो ऽवयजनम् असि&rdquo; (व्स् ८।१३) इत्यादिषु — तत्र प्रजापतिर् देवतेति याज्ञिकाः । अथ वा यस्यान्यत्र देवतात्वं दृष्टं सेह संबन्धीति[^६६] यावत् । तथा च निरुक्तकाराः- &ldquo;अपि वा सा कामदेवता स्यात्&rdquo; (निर् ७।४।५) इति । यद्य् अपि यान्यस्य हविषो देवता सान्यस्य न कदाचित् तथापि यजति श्रूयते द्रव्यं मन्त्राश् च ते ऽत्रासत्यां देवतायां[^६७] जुहोतीति रूपं[^६८] तद् उत्तरेण जुहुयाद् इति व्याख्येयम् । तच् चायुक्तम् । तथाभिक्षारयेद् इति वक्तव्यं स्यात् । वयं तु ब्रूमः- &ldquo;देवकृतस्यैनसो ऽवयजनम् असि&rdquo; इत्य् अत्र कर्मैवावयजनम् एवावयाजनम् इत्य् उच्यते । अतस् तद् देवता[^६९] । सर्वत्र च मन्त्राभिधेयं वस्त्व् अस्त्व् इति न देवतायां मन्त्रवर्णाभावः ।</p>
<blockquote>
<p><strong>उद् इत्य् ऋचा वा वारुण्येति</strong> । &ldquo;उद् उत्तमं वरुणपाशम् अस्मत्&rdquo; (र्व् १।२४।१५) इति एषा ऋक् वरुणदेवता[^७०] <strong>उद्</strong> इति प्रतीकेन तल् लक्ष्यते । वारुणीग्रहणं चान्यस्या &ldquo;उ त्वा मदन्तु स्तोमा&rdquo; (र्व् ८।६४।१) इत्य् उच्छब्दप्रतीकाया निवृत्त्यर्थम्[^७१] । <strong>तृचेनाब्दैवतेन चेति</strong>[^७२] । तद् एव[^७३] देवतैव दैवतम्, आपो दैवतम् अस्य त्र्यृचस्य तेन &ldquo;आपो हि ष्टा&rdquo; (र्व् १०।९।१) इत्यादिना । अतश् चैकैकया[^७४] एकैकाहुतिः प्रत्येकशब्दवत्,[^७५] समस्तेन च[^७६] समुदायाहुतिर् एकेति ।<br>
<strong>घृतम् अग्नाव्</strong> इति सर्वत्रानुषङ्गः । <strong>यथाविधि</strong> । यादृशः शिष्टसमाचार इत्य् अर्थः । तेन च हविषः सत्त्वाद्[^७७] अप्राप्तायाम् इतिकर्तव्यतायां परिसमूहनपर्युक्षणावेक्षणस्रुवहोमाद्येतावन्मात्रम् अनुजानाति । <strong>वा</strong>शब्दाद् वैकल्पिकाः सर्व एव ॥ ८।१०६ ॥<br>
<strong>त्रिपक्षाद् अब्रुवन् साक्ष्यम् ऋणादिषु नरो ऽगदः ।</strong><br>
<strong>तद् ऋणं प्राप्नुयात् सर्वं दशबन्धं च सर्वतः ॥ ८।१०७ ॥</strong></p>
</blockquote>
<p>पञ्चदशाहोरात्राणि <strong>पक्षः</strong> । त्रयाणां पक्षाणां समाहारः <strong>त्रिपक्षम्</strong> । &ldquo;अकारान्तोत्तरपदो द्विगुः&rdquo; (पत् इ- ४८०) इति स्त्रीत्वे प्राप्ते पात्रादिदर्शनात्[^७८] प्रतिषेधः । यद्य् एवं त्रिपक्षीति न प्राप्नोति । छान्दसस् तत्र लिङ्गव्यत्ययः । ल्यब्लोपे कर्मणि पञ्चमी । त्रीन् पक्षान् यावद् अतीय यः साक्ष्यं न ददाति । <strong>अगदो</strong> ऽपीडितशरीरस् <strong>तद् ऋणं</strong>[^७९]** प्राप्नुयाद्** इत्य् अर्थः । **दशबन्धं** **च** । दशमं भागं दण्डनीयस् तस्माद् ऋणात् । **ऋणादिषु** इत्यादिग्रहणेन सर्वव्यवहारोपक्रमः । द्वितीयम् ऋणग्रहणम् उपलक्षणार्थम् । यस्मिन् व्यवहारे साक्ष्यम् इयन्तं कालं न[^८०] भवति पराजीयमानस्य[^८१] साक्षिणो बोढार[^८२] इत्य् उक्तं भवति । **गदो** रोगस् तत्समानप्रत्युत्थानहेतूपलक्षणार्थम् । तेनात्र कुटुम्बोपद्रवधनिकोपरोधाद्य् अपि परीक्ष्यम् । **बन्ध**शब्दः संख्यादिपरो दण्डविषये दशमाषवचनः । **नर**ग्रहणं **सर्वतो**ग्रहणं च श्लोकपूरणार्थम् ।</p>
<blockquote>
<p>span style=&ldquo;text-decoration-underline;&quot;&gt;अन्ये त्व्</span> आहुस् <strong>तद् ऋणं प्राप्नुयाद्</strong> इत्य् अस्यायम् अर्थः । ऋणापहरणलक्षणेन[^८३] पापेन युज्येत । राज्ञे वा जीयमानस्य यो दण्डस् ततो दशमम् अंशं दद्याद् इति दण्डितः पुनः दण्ड्यते[^८४] ॥ ८।१०७ ॥<br>
<strong>यस्य दृश्येत सप्ताहाद् उक्तवाक्यस्य साक्षिणः ।</strong><br>
<strong>रोगो ऽग्निर् ज्ञातिमरणम् ऋणं दाप्यो दमं च सः ॥ ८।१०८ ॥</strong></p>
</blockquote>
<p><strong>सप्ताहाद्</strong> इति पञ्चमीदर्शनाद् अर्वाग् इत्य् अध्याह्रियते । सप्तानां दिवसानाम् अन्यतमस्मिन्न् अहनि <strong>यस्य</strong> <strong>साक्षिणो</strong> <strong>रोगा</strong>दि दृश्यते स मृषावादी दैवेन विभावितः पूर्वोक्तेन विधिना दापयितव्यः । <strong>रोगो</strong> ऽत्यन्तपीडाकरः, <strong>अग्निर्</strong> गोवाहनदहनः, पुत्रदारादिप्रत्यासन्न<strong>ज्ञातिमरणम्,</strong> तस्य कूटसाक्षित्वे लिङ्गम् ॥ ८।१०८ ॥</p>
<blockquote>
<p><strong>असाक्षिकेषु त्व् अर्थेषु मिथो विवदमानयोः ।</strong><br>
<strong>अविन्दंस् तत्त्वतः सत्यं शपथेनापि लम्भयेत् ॥ ८।१०९ ॥</strong></p>
</blockquote>
<p>अविद्यमानाः साक्षिणो येष्व् <strong>अर्थेषु</strong> व्यवहारेषु ते <strong>ऽसाक्षिकाः</strong> । तेषु <strong>सत्यम्</strong> अजानानो राजा <strong>तत्त्वतो</strong> लौकिकेनानुमानेनापीत्य् अर्थः । तत्र <strong>शपथेनापि</strong> वक्ष्यमाणेन दैवेनानुमानेन <strong>लम्भयेत्</strong> जानीयात् । लभिः प्राप्तिवचनो ऽपि सामर्थ्याज् जानात्यर्थः । न ह्य् अन्यः सत्यस्य लाभः । &ldquo;न विन्दन्&rdquo; इति पाठे ऽप्य् एवम् एव व्याख्येयम् । &ldquo;असाक्षिकेषु शपथेन लम्भयेत्&rdquo; इत्य् एतावद् विध्युद्देशवाक्यावसानात् श्लोकपूरणार्थम् । **मिथः **परस्परम्[^८५] ॥ ८।१०९ ॥</p>
<blockquote>
<p><strong>महर्षिभिश् च देवैश् च कार्यार्थं सपथाः कृताः ।</strong><br>
<strong>वसिष्ठश् चापि शपथं शेपे पैजवने नृपे ॥ ८।११० ॥</strong></p>
</blockquote>
<p>अर्थवादो ऽयं पूर्वोक्तस्य शपथविधेः । <strong>महर्षिभिः</strong> सप्तर्षिप्रभृतिभिः <strong>कार्यार्थं</strong> संदिग्धकार्यनिर्णयार्थं <strong>शपथाः कृताः</strong> । अस्मिन्न् अर्थे च भगवतः कृष्णद्वैपायनस्याख्यानम् उदाहर्तव्यम् । पुष्करेषु[^८६] तेष्व् अपहारितेष्व् इतरेतरं सप्तर्षयः शेपिरे- &ldquo;यस् ते हरति पुष्करं स इमां पापकृतो गतिं गच्छेत्&rdquo; इत्यादि । <strong>देवैर्</strong> इन्द्रप्रभृतिभिः । इन्द्रो ह्य् अहिल्यां प्रत्यभिशप्तः[^८७] शापभयाद् बहुविधं शपथं चकार । <strong>वसिष्ठश् चेति</strong> पृथङ्निर्देशः प्राधान्यख्यापनार्थः । शपतं कृतवान् इत्य् अर्थः । उपपदाद् एव विशेषावगतेः शपतिः करोत्यर्थमात्रे वर्तते । यथा यज्ञं यजत इति स्वपोषं पुष्ट इति तथा शपथं सेप इति ज्ञेयम् । &ldquo;शप उपलंभने&rdquo; इति लिटि प्रथमपुरुषात्मनेपदैकवचने शेपे इति रूपम् ।</p>
<p><strong>पैजवनो</strong> राजा बभूव । तस्मिन् काले विश्वामित्रेणाक्रुष्टो मण्डलम् अध्यगतः कामक्रोधाभ्यां संक्षुब्धाचरणो[^८८] ऽघासुरो यातुधानो ऽस्मीति शपथं गृहीतवान् । विश्वामित्रेणोक्तस् तस्य राज्ञः समक्षम् अनेनैव तत्पुत्रशतम् अशितम् एष हि रक्ष इति । ततः स उवाच । अद्यैव म्रिये यदि रक्षः स्याम् इत्य् आत्मन्य् अनिष्टाशंसनम् अत्र शपथः । पुत्रदारादिशिरःस्पर्शने एतद् अनिष्टासंशनं शपथो मन्तव्यः ॥ ८।११० ॥</p>
<blockquote>
<p><strong>न वृथा शपथं कुर्यात् स्वल्पे ऽप्य् अर्थे नरो बुधः ।</strong><br>
<strong>वृथा हि शपथं कुर्वन् प्रेत्य चेह च नश्यति ॥ ८।१११ ॥</strong></p>
</blockquote>
<p>मिथ्याशपथे फलाख्यानम् एतत् । <strong>वृथा</strong> अन्यथा असत्यम् इति यावत् । तत्रापह्रियमाणसुवर्णादिद्रव्यजात्यपेक्षो ऽनृतशपथदोषो ऽन्यथाशपथे स्वल्पे, गरीयसि तु कार्ये गौरवाद् अधिकतरो दोषो ऽस्त्य् एव । प्रेत्य नाशो नरकम्, इह महद् अयशः । प्रमाणान्तरे तु ज्ञाते[^८९] राजदण्डः ॥ ८।१११ ॥</p>
<blockquote>
<p><strong>कामिनीषु विवाहेषु गवां भक्ष्ये तथेन्धने ।</strong><br>
<strong>ब्राःमणाभ्युपपत्तौ च शपथे नास्ति पातकम् ॥ ८।११२ ॥</strong></p>
</blockquote>
<p>कामः प्रीतिविसेषो विशिष्टेन्द्रियस्पर्शजन्य,ः स यासु भवति पुरुषस्य ताः <strong>कामिन्यो</strong> भार्यावेश्यादयः[^९०] । तत्र यः शपथः कामसिद्ध्यर्थो यथा &ldquo;नाहम् अन्यां कामये प्राणेश्वरी मे त्वम्&rdquo; इत्याद्यः । यत् तु[^९१] &ldquo;संप्रयुज्यस्व मया, इदं त्वया देयम्, दास्ये&rdquo; इति, तत्र भवत्य् एव दोषो वृथाशपथे[^९२] । विषयसप्तमी चेयं न निमित्तसप्तमी । तेन यस्याम् एवैकाकिन्यां यथाप्य् एते तत्रोक्तरूपशपथे न[^९३] दोषः । निमित्तसप्तम्यां तु निमित्ते परद्रव्यापहारे दोषः स्यात् । अतश् च &ldquo;कामाद् दशगुणं पूर्वम्&rdquo; (म्ध् ८।१२१) इत्यादिकं दण्डविधानं न युज्यते । तथापि[^९४] निमित्तानन्तरकृते विवादे[^९५] ऽस्त्य् एव वृथाशपथदोषः[^९६] । एवं सर्वत्र ।</p>
<blockquote>
<p><strong>विवाहेषु</strong> । न त्वयान्या वोढव्या न वान्यो वोढव्य इति अन्यस्यापि सुहृदादेर् विवाहार्थम् एवंविधम् अनृतम् अदोषः । न पुनर् जात्यपह्नवादौ । <strong>गवां भक्ष्ये</strong> । गवाम् यवससिद्ध्यर्थं[^९७] मयापहर्तव्यम्, न मयापहृतं[^९८] परस्य चातत्संबन्धिभिर् युक्तस्य[^९९] वृथासाक्ष्ये शपमानस्य न दोषः । एवम् <strong>इन्धने</strong> । <strong>ब्राह्मणानाम् अभ्युपपत्तिर्</strong> अनुग्रहः ।</p>
</blockquote>
<ul>
<li>
<p>span style=&ldquo;text-decoration-underline;&quot;&gt;सर्ववर्णानुग्रहे</span> ऽनुज्ञातम् एव । किम् इह पुनर्वचनेन ।</p>
</li>
<li>
<p>span style=&ldquo;text-decoration-underline;&quot;&gt;केचिद्</span> आहुः । शपथो ब्राह्मणे ऽनुज्ञायते, शूद्रादिषु त्व् अनृतम् एव ।</p>
</li>
<li>
<p>span style=&ldquo;text-decoration-underline;&quot;&gt;एतच्</span>[^१००] च &ldquo;तद् धि[^१०१] सत्याद् विशिष्यते&rdquo; (म्ध् ८।१०४) इति वचनान् नैतद् अनृतम् । अतो न तत्र प्रतिषेधः । प्रतिषेधो[^१०२] ह्य् असौ वृथाशपथस्य[^१०३] । पूर्वेण प्रतिषिद्धस्य प्रतिप्रसवशास्त्रम् एतत् । तस्मात्[^१०४] सर्ववर्णानुग्रहे शपमानस्य न दोषः ।</p>
</li>
<li>
<p>span style=&ldquo;text-decoration-underline;&quot;&gt;किम् 	अर्थं</span> तर्हीदम् ।</p>
</li>
</ul>
<blockquote>
<p>span style=&ldquo;text-decoration-underline;&quot;&gt;उच्यते</span> । तत्र वधात् परित्राणम् उक्तं सर्ववर्णविषयम् । <strong>अभ्युपपत्तिस्</strong> तु ब्राह्मणस्यैव । सा हि धनलाभादिना संभवति । सर्वतश् च परसंबन्धिषु[^१०५] क्रियास्व् एवंविधासु शपथाभ्यनुज्ञानम् उपायान्तरेण तत्सिद्ध्यसंभव एव द्रष्टव्यम् ॥ ८।११२ ॥<br>
<strong>सत्येन शापयेद् विप्रं क्षत्रियं वाहनायुधैः ।</strong><br>
<strong>गोबीजकाञ्चनैर् वैश्यं शूद्रं सर्वैस्</strong>[^१०६]** तु पातकैः ॥ ८।११३ ॥**</p>
</blockquote>
<p>ननु च यद्य् अहम् एवंकुर्यां तद् इदम् अनिष्टम् आप्नुयाम् इति संकीर्तनक्रियाशपथं तं यः कारयेत् स <strong>शापयेद्</strong> इत्य् उच्यते । <strong>सत्येन</strong> शपे सत्यादिनिबन्धनो ऽयं धर्मो वा मे निष्फलः स्याद् इति । एवं चायुधानाम् अपि करणत्वं वाहनानां च । एतैर् आत्मानं शपतो न वा निष्फलानि स्युर् इति । <strong>गोबीजकाञ्चनानि</strong> वैश्यो हस्तेन स्पर्शयित्वाभिशपेद् एतानि वा मे निष्फलानित् पूर्ववत् । <strong>शूद्रं सर्वैस् तु पातकैः</strong> &ldquo;वक्ष्यमाणानि पातकानि मे स्युः&rdquo; इति शूद्रो वाच्यते ॥ ८।११३ ॥</p>
<blockquote>
<p><strong>अग्निं वाहारयेद् एनम् अप्सु चैनं निमज्जयेत् ।</strong><br>
<strong>पुत्रदारस्य वाप्य् एनं शिरांसि स्पर्शयेत् पृथक् ॥ ८।११४ ॥</strong></p>
</blockquote>
<p><strong>अग्निम् आहारयेद् एनं</strong> हस्तेनाश्वत्थपर्णव्यवहितेन तयोः प्रदेशान्तरं सप्तपदसंहितम् इत्यादि<strong>स्मृत्यन्तरान्</strong> निपुणतो ऽन्वेष्यम् । पारंपर्यप्रसिद्धेश् चैतद् एवोच्यते । <strong>अप्सु</strong> जले <strong>निमज्जयेत्</strong> प्राड्विवाक इत्यर्थः । <strong>पुत्रदारशिरांसि स्पर्शयेत्</strong> । पुत्रस्य दारस्य शिरः स्पर्शयन् हस्तेन, शपथादिकाराद् वाचापि,[^१०७] शपथस्यैवंरूपत्वाद् इत्य् उक्तम् । <strong>पृथग्</strong> एकैकस्य ॥ ८।११४ ॥</p>
<blockquote>
<p><strong>यम् इद्धो न दहत्य् अग्निर् आपो नोन्मज्जयन्ति च ।</strong><br>
<strong>न चार्तिम् ऋच्छति क्षिप्रं स ज्ञेयः शपथे शुचिः ॥ ८।११५ ॥</strong></p>
</blockquote>
<p>तप्तायसपिण्डो ऽयम् अनवद्य[^१०८] गृहीतो न दहति । <strong>आपश् च</strong> नोर्ध्वं प्लावयन्ति । सत्य<strong>शपथे</strong> कोशादौ[^१०९] <strong>न</strong> <strong>नार्तिम् ऋच्छति</strong> पीडां न प्राप्नोति । &ldquo;रोगो ऽग्निः&rdquo; (म्ध् ८।१०८) इत्य् अत्रोक्तां[^११०] । <strong>स</strong> शुद्धः <strong>शुचिर्</strong> निर्दोषः । <strong>क्षिप्रं</strong> चतुर्दश वाहान्य् अवधिः स्मृत्यन्तरात् ॥ ८।११५ ॥</p>
<blockquote>
<p><strong>वत्सस्य ह्य् अभिशस्तस्य पुरा भ्रात्रा यवीयसा ।</strong><br>
<strong>नाग्निर् ददाह रोमापि सत्येन जगतः स्पशः ॥ ८।११६ ॥</strong></p>
</blockquote>
<p>कथं पुनर् अग्निर् न धक्ष्यति, आपो[^१११] नोन्मज्जयिष्यन्ति । न हि महाभूतानि विपरियन्ति स्वभावतो ऽचैतन्याद्[^११२] इति पर्यनुयोगम् आशङ्क्यार्थवादेनोक्तम् अर्थं दृढीकरोति । यद्य् अप्य् अयम् अन्वयव्यतिरेकसमधिगम्यो ऽर्थः प्रत्यकषवेद्यो[^११३] वा तथापि धूर्तकल्पितेन्द्रजालवद् भावितम् उग्रबिभीषिकासञ्जनमात्रं फलं[^११४] शपथागोरणम् इति मन्यमानो वैदिकं निदर्शनम् उपन्यसेत्[^११५] । भवन्ति प्रतिपत्तारो ऽर्थागमेन पूर्ववृत्तदर्शनाद् दृढतां प्रतिपद्यन्ते ।</p>
<ul>
<li>
<p>वत्सो नाम काण्व ऋषिर् अभवत् । स च कनीयसा वैमात्रेण <strong>भ्रात्राभिशस्त</strong>[^११६] आक्रुष्टः &ldquo;न त्वम् असि ब्राह्मणः शूद्रापुत्रः&rdquo; इति । स तं प्रत्युवाच &ldquo;सत्येनाग्निं प्रविशामि यदि न ब्राह्मणः&rdquo; इति । तस्येदम् उक्तवतः प्रविष्टस्य <strong>नाग्निर् ददाह रोमापि</strong> । कथम् । <strong>सत्येन</strong> हेतुना ।</p>
</li>
<li>
<p>कथम् अग्निः सत्यं जानातीति चेत्, अत आह <strong>जगतः स्पशः</strong> । गूढात्मा परकीयकृताकृतज्ञः स्पश उच्यते । स च चारः प्रणिधिर् इति च प्रसिद्धिः । अग्निर् हि भगवान् सर्वभूतान्तरचारी कृताकृतानां वेदिता । तथा च छान्दोग्ये ताण्डके प्रयोगः- &ldquo;देवासुरसेनयोर् अभ्यन्तरे यो ऽग्निर् इति, गौतमो ऽग्निम् उपेत्योवाच-[^११७] इह नो भवान् स्पशश् चरतु&rdquo; इत्यादि । अथ वा विशेषनिदर्शने ऽपि[^११८] पञ्चविंशब्राहमणम् उदाहार्यम्- &ldquo;वत्सश् च ह वै मेधातिथिश् च काण्वाव्[^११९] आस्ताम् । तं वत्सं मेधातिथिर् आक्रोशत्- अब्राह्मणो ऽसि&rdquo; इत्यादि &ldquo;तस्य लोम च नौषत्[^१२०]&rdquo; इत्यन्तम् (प्ब् १४।६।६) ।</p>
</li>
<li>
<p>span style=&ldquo;text-decoration-underline;&quot;&gt;ननु</span> च चौरा अपि न दह्यन्ते । साधवो ऽपि दह्यमाना दृश्यन्ते । तत् कथं शपथे आश्वासः ।</p>
</li>
<li>
<p>span style=&ldquo;text-decoration-underline;&quot;&gt;उच्यते</span> । न दृश्येन व्यभिचारेण व्यवस्थेयम् अपनेतुं शक्यते, कदाचित्कत्वाद् व्यभिचारस्य । प्रत्यक्षादिष्व् अपि प्रमाणेषु दृश्यत एव तादृशो व्यभिचारः, न च तानि न प्रमाणम् । अथ व्यभिचारवन्ति नैव प्रत्यक्षादिशब्दवाच्यानि । यद् व्यभिचरति न तत् प्रत्यक्षम्,[^१२१] यत् प्रत्यक्षं न तद् व्यभिचरतीति वचनात् । इहापि शक्यते तद् वक्तुम् । व्यभिचरतीत्य् असौ[^१२२] न[^१२३] शपथः, यः शपथः स न व्यभिचरतीति । कः पुनः शपथः । यः समतेतिकर्तव्यतामात्राद्यपग्रहणनिरूपितकुहकस्तंभनाभावः[^१२४] । विपरीतो ऽशपथः । न तादृशस्य व्यभिचारो ऽस्ति । अथापि स्यात्, तत्रापि प्राक्कृतस्य कर्मणः फलविपाको भवति, निमित्तत्वात् । कृतापराधो[^१२५] ऽपि पूर्वकृतेन गरीयसाशुभेन मुच्यते । अकृतापराधो जन्मान्तरदोषेण निगृह्यते । विचित्रा हि कर्मणां फलपाकाभिव्यक्तिहेतवः । सहस्राद् एको मिथ्या गृह्यते । उत्सर्गस्[^१२६] त्व् अमिथ्यात्वम् । पुत्रेष्टिकारीयादिष्व् अप्य् एतत् समानम् ।</p>
</li>
</ul>
<blockquote>
<p>तस्मात् साक्षिवच् छपथे ऽपि प्रत्येतव्य । ते ऽपि हि कदाचिन् मिथ्यावदन्ति[^१२७] । न भयप्रदर्शनमात्रम् एतत् । यथास्थानरूढाः[^१२८] शपथा उक्ताः सत्यं प्रतिष्ठत इति ॥ ८।११६ ॥<br>
<strong>यस्मिन् यस्मिन् विवाहे तु कौटसाक्ष्यं कृतं भवेत् ।</strong><br>
<strong>तत् तत् कार्यं निवर्तेत कृतं चाप्य् अकृतं भवेत् ॥ ८।११७ ॥</strong></p>
</blockquote>
<p><strong>यस्मिन्</strong> व्यवहारे <strong>कूटसाक्षिभिर्</strong> व्यवहारः <strong>कृतः</strong> स्यात् स <strong>निवर्तयितव्यः</strong> । <strong>कृतं चाप्य् अकृतं भवेत्</strong> । गृहीतधनो ऽप्य् उत्तमर्णः प्रतिपाद्यितव्यः, इतरदण्डो[^१२९] गृहीतो ऽपि त्याज्यः । वाङ्मात्रेण &ldquo;जितस् त्वम् असि&rdquo; इति निश्चिते कार्यं निवर्तते इत्य् उच्यते । दण्डपर्यन्तं कृतम् अपीति विशेषः । वीप्सा श्लोकपूरणायाम् ॥ ८।११७ ॥</p>
<blockquote>
<p><strong>लोभान् मोहाद् भयान् मैत्रात् कामात् क्रोधात् तथैव च ।</strong><br>
<strong>अज्ञानाद् बालभावाच् च साक्ष्यं वितथम् उच्यते ॥ ८।११८ ॥</strong></p>
</blockquote>
<p>कौटसाक्ष्यं[^१३०] लोभादिनिमित्तम्[^१३१] । विषयकथनं दण्डविशेषभावार्थम्[^१३२] । <strong>वितथम्</strong> असत्यम् । सर्वत्र पञ्चमी हेत्वर्था ॥ ८।११८ ॥</p>
<blockquote>
<p><strong>एषाम् अन्यतमे स्थाने यः साक्ष्यम् अनृतं वदेत् ।</strong><br>
<strong>तस्य दण्डविशेषांस् तु प्रवक्ष्याम्य् अनुपूर्वशः ॥ ८।११९ ॥</strong></p>
</blockquote>
<p><strong>लोभात् सहस्रं दण्ड्यस् तु मोहात् पूर्वं तु साहसम् ।</strong></p>
<p><strong>भयाद् द्वौ मध्यमौ दण्डौ मैत्रात् पूर्वं चतुर्गुणम् ॥ ८।१२० ॥</strong></p>
<p><strong>लोभाद्</strong> यो वितथं वक्ति स <strong>सहस्रं दण्डनीय</strong> इत्य् एवं योजना[^१३३] कर्तव्या । तत्र यः परस्माद् धनम् उपादाय विअपरीतं वक्ति तस्य <strong>लोभो</strong> हेतुः । <strong>मोहात्</strong> वैचित्त्यात्[^१३४] । यथार्थवादी यथदृष्टार्थवादी च केनचिच् चित्तसंक्षोभहेतुना प्रश्नकाले व्यामूढः[^१३५] सम्यक् प्रश्नार्थम् अनवधार्यास्मृतत्वाद् वान्यथा ब्रूयात् स <strong>मोहाद्</strong> इत्य् उच्यते । <strong>भयं</strong> त्रासः । यदि मदीयेन[^१३६] सत्यवचनेनायं जीयेत, तत्रायं कदाचित् ज्ञातिधनादिबाधया मां व्यापादयेद् इत्य् आशङ्का । <strong>सहस्रम्</strong> इति संख्येयविशेषावगतिर् वाक्यान्तरात् पणानाम् इति । <strong>पूर्वं तु साहसं</strong> प्रथमम् &ldquo;पणानां[^१३७] द्वे शते सार्धम्&rdquo; (म्द् ८।१३८) इत्यादौ । <strong>द्वौ मध्यमौ</strong> साहसाव् इति विपरिणामः । <strong>पूर्वं चतुर्गुणं</strong> सहस्रम् एवेत्य् अर्थः । वृत्तानुरोधेन विचित्रया शब्दवृत्त्या स एवार्थः कथ्यते ॥ ८।११९–२० ॥</p>
<blockquote>
<p><strong>कामाद् दशगुणं पूर्वं क्रोधात् तु त्रिगुणं परम् ।</strong><br>
<strong>अज्ञानाद् द्वे शते पूर्णे बालिश्याच् छतम् एव तु ॥ ८।१२१ ॥</strong></p>
</blockquote>
<p>मन्मथः <strong>कामः</strong> । यत्र स्त्रियो विवदन्ते तत्संबन्ध्यन्यतरां[^१३८] कामयमानो ऽनृतं वदति, अर्धतृतीयानि सहस्राणि दण्ड्यते । <strong>क्रोधात्</strong> <strong>त्रिगुणं परं</strong> प्रथमसाहसस्य प्रकृतत्वात् ततः परो मध्यः[^१३९] । सर्वान्ते लोकविज्ञानाद् इति वा उत्तम एव परः । द्वेषः <strong>क्रोधः</strong> । <strong>अज्ञानाद्</strong> इति । यो विपरीतं प्रथमं ब्रूयाद् भ्रान्त्या, न तु[^१४०] प्रश्नकाले । <strong>द्वे शते</strong> दमः । प्रदर्शनम् एव विपरीतं नाभिधानम् । <strong>बालिश्यं</strong>[^१४१] बालभावः अप्राप्तव्यवहारता । ईषदपक्रान्तबालभावस्याप्राप्तबुद्धिस्थैर्यस्यायं बालिश्यदण्डो ऽन्यस्य त्व् असाक्षितैव ॥ ८।१२१ ॥</p>
<blockquote>
<p><strong>एतान् आहुः कौटसाक्ष्ये प्रोक्तान् दण्डान् मनीषिभिः ।</strong><br>
<strong>धर्मस्याव्यभिचारार्थम् अधर्मनियमाय च ॥ ८।१२२ ॥</strong></p>
</blockquote>
<p>उभयप्रयोजनो दण्ड इति दर्शयत्य् अवश्यानुष्ठेयत्वाय । शास्त्राचारनिरूढा व्यवस्था धर्मः, तस्याव्यभिचारो ऽनिवृत्तिर् उच्यते ॥ ८।१२२ ॥</p>
<blockquote>
<p><strong>कौटसाक्ष्यं तु कुर्वाणांस् त्रीन् वर्णान् धार्मिको नृपः ।</strong><br>
<strong>प्रवासयेद् दण्डयित्वा ब्राह्मणं तु विवासयेत् ॥ ८।१२३ ॥</strong></p>
</blockquote>
<p>सकृद् अपराद्धानां पूर्वो दण्डः । अभ्यासात् प्रवर्तमानानां <strong>दण्डयित्वा प्रवासनं</strong> राष्ट्रान् निष्कासनम्, मरणं वार्थशास्त्रे प्रयोगदर्शनात् तद्रूपत्वाच् च दण्डविधेः । <strong>ब्राह्मणं तु विवासयेत्</strong> । वाससो ऽपहरणं विवासनं गृहभङ्गो वा । विवाससं[^१४२] विवासं वा[^१४३] करोति &ldquo;तत् करोति&rdquo; इति णिचि णाविष्टवद् इति टिलोपे रूपम् । <strong>त्रीन् वर्णान्</strong> इति क्षत्रादयस् त्रयः, ब्राह्मणस्य दण्डान्तरविधानात् ॥ ८।१२३ ॥</p>
<blockquote>
<p><strong>दश स्थानानि दण्डस्य मनुः स्वायंभुवो ऽब्रवीत् ।</strong><br>
<strong>त्रिषु वर्णेषु यानि स्युर् अक्षतो ब्राह्मणो व्रजेत् ॥ ८।१२४ ॥</strong></p>
</blockquote>
<p><strong>स्थान</strong>शब्दो विषयपर्यायः । एतैः प्रदेशैः पीडयितव्यः प्रयपराधम्[^१४४] । शब्देन ब्राह्मणस्य धनदण्डविधानाद् <strong>अक्षत</strong>त्वोपदेशः शरीरपीडापरिहारार्थः कल्पते, सत्य् अपि धनस्य दशसंख्यानर्भावे ।</p>
<blockquote>
<p>वयं तु ब्रूमः &ldquo;समग्रधनम् अक्षतम्&rdquo; (म्ध् ८।३८०) इत्य् अत्र धनपीडापि निषिद्धैव ब्राह्मणस्य । तस्माद् यः सकृत् कथंचिद् अपराद्धः श्रुतशीलाभिजनयुक्तस् तस्य धनदण्डो ऽपि नास्ति । तथा च गौतमस् तादृशम् एव ब्राह्मणम् अधिकृत्य &ldquo;द्वौ लोके धृतव्रतौ&rdquo;[^१४५] (ग्ध् ८।१) इत्य् उपक्रम्य, &ldquo;षड्भिः परिहार्यश् च&rdquo; (ग्ध् ८।१२) इत्यादि ॥ ८।१२४ ॥<br>
<strong>उपस्थम् उदरं जिह्वा हस्तौ पादौ च पञ्चमम् ।</strong><br>
<strong>चक्षुर् नासा च कर्णौ च धनं देहस् तथैव च ॥ ८।१२५ ॥</strong></p>
</blockquote>
<p><strong>उपस्थं</strong> प्रजनधर्मः स्त्रीपुंसयोः । उद्देशमात्रम् इदं विनियोगस् तूत्तरत्र भविष्यति । यत्र च दण्डविशेषो नाम्नातस् तत्र यो येनैवाङ्गेनापराद्धः स तत्रैव पीडयितव्यः । तत्रागम्यागमन <strong>उपस्थ</strong>निग्रहः । चौर्य <strong>उदरत</strong> आहारनिवृत्त्यादिना । वाग्दण्डपारुष्ये <strong>जिह्वाहस्तयोः</strong> । पादबलेन व्यतिक्रामन् <strong>पादयोः</strong> । विवृत्य विश्रब्धं राजदारान् विक्ष्यमाणश् <strong>चक्षुषोः</strong> । अनुलेपनगन्धम् आजिघ्रन् <strong>नासिकायाम्</strong> । रहसि राजानम् मन्त्रयमाणं कुड्यपटान्तरित उपशृण्वन् <strong>कर्णयोः</strong> । <strong>धने</strong> प्रसिद्धो दण्डः । <strong>देहे</strong> मारणं महापातकिनः ॥ ८।१२५ ॥</p>
<blockquote>
<p><strong>अनुबन्धं परिज्ञाय देशकालौ च तत्त्वतः ।</strong><br>
<strong>सारापराधौ चालोक्य दण्डं दण्ड्येषु पातयेत् ॥ ८।१२६ ॥</strong></p>
</blockquote>
<p>उक्तानुक्तदण्ड्येष्व् अपराधेषु मातृकाश्लोको ऽयम् । एतदर्थानुसारणेन सर्वत्र दण्डकॢप्तिः कर्तव्या । तत्र पौनःपुन्येन प्रवृत्तिर् <strong>अनुबन्धः</strong>, प्रवृत्तिकरणं वा, अनुबध्यते प्रयुज्यते येन तस्मिन् कर्मणि । तं <strong>परिज्ञाय</strong> । किम् अयम् आत्मकुटुम्बक्षुदवसायेन[^१४६] धर्मतन्त्रप्रसङ्गेन[^१४७] वा, अथ मद्यद्यूतादिशौण्डतया, तथा प्रमादाद् बुद्धिपूर्वं वा परप्रयुक्तः[^१४८] स्वेच्छया वेत्यादिर् <strong>अनुबन्धः</strong> । <strong>देशो</strong> ग्रामारण्यगृहजलजन्मप्रसवभूम्यादिः[^१४९] । <strong>कालो</strong> नक्तं दिवादिः सुभिक्षदुर्भिक्षबाल्ययौवनादिर् वा[^१५०] । <strong>सारः</strong> शक्त्यशक्ती आढ्यत्वदारिद्र्ये । <strong>अपराधो</strong> ऽष्टादशानां पदानाम् अन्यतमः । एतत् सर्वं पौर्वापर्येण निरूप्य तथा <strong>दण्डं पातयेत्</strong> कुर्याद् यथा स्थितिः सांसारिकी न भ्रश्यतीति ॥ ८।१२६ ॥</p>
<blockquote>
<p><strong>अधर्मदण्डनं लोके यशोघ्नं कीर्तिनाशनम् ।</strong><br>
<strong>अस्वर्ग्यं च परत्रापि तस्मात् तत् परिवर्जयेत् ॥ ८।१२७ ॥</strong></p>
</blockquote>
<p>अधर्मप्रधानदण्डनम्[^१५१] <strong>अधर्मदण्डनम्</strong>[^१५२] । पूर्वोक्तम् अनपेक्ष्येदं शास्त्रपाठमात्रेण[^१५३] राजेच्छया रागद्वेषादिभिर् वा । तद् यशोनाशकं कीर्तेश् च विच्छेदकम् । स्वदेशे गुणख्यातिर् <strong>यशः,</strong> देशान्तरे <strong>कीर्तिः</strong> । जीवतो वा पुण्यशब्दो <strong>यशः</strong>, उत्तरकालिकी <strong>कीर्तिः</strong> । निर्दोषगुणवती <strong>कीर्तियशसी</strong> । अन्यो वा भेद उन्नेयः, अर्थवादत्वात् । <strong>अस्वर्ग्यं</strong> स्वर्गप्राप्तौ कर्मान्तरजन्यायां प्रतिबन्धकम् । <strong>परत्रापी</strong>ति श्लोकपूरणार्थम्, स्वर्गस्यामुष्मिकत्वात्[^१५४] ॥ ८।१२७ ॥</p>
<blockquote>
<p><strong>अदण्ड्यान् दण्डयन् राजा दण्ड्यांश् चैवाप्य् अदण्डयन् ।</strong><br>
<strong>अयशो महद् आप्नोति नरकं चैव गच्छति ॥ ८।१२८ ॥</strong></p>
</blockquote>
<p>पूर्वश्लोके ऽनुबन्धादिनिरूपणविधिविशेषः[^१५५] । अनेन त्व् अनपराधानां दण्डनं प्रतिषिध्यते सापराधानां च विधीयते । वृत्त्यर्थतां[^१५६] दण्डस्य मन्यमानो ऽनुग्रहेण मा हासीद् इति[^१५७] ॥ ८।१२८ ॥</p>
<blockquote>
<p><strong>वाग्दण्डं प्रथमं कुर्याद् धिग्दण्डं तदनन्तरम् ।</strong><br>
<strong>तृतीयं धनदण्डं तु वधदण्डम् अतः परम् ॥ ८।१२९ ॥</strong></p>
</blockquote>
<p>यो गुणवान् ईषत्प्रथमम् एवापराद्धः स वाचा निर्भर्त्स्यते &ldquo;न साधु कृतवान् असि, मा पुनर् एवं कार्षीः&rdquo; इति । तथा विनीयमाने यदि न निवर्तते, &ldquo;को ऽत्र दोषः&rdquo;[^१५८] इति वा प्रतिजानीयात् तदा धिग्धिगादिशब्दैः परुषवचनैः कुत्सार्थैः क्षिप्यते । ततो ऽप्य् अनिवर्तमानो यथाशास्त्रं धनेन दण्डनीयः । तद् अप्य् अगणयन्न् ऐश्वर्यादिना हन्तव्यः । वधदण्डश् च ताडनाङ्गच्छेदादि, न मरणम् एव ॥ ८।१२९ ॥</p>
<p><em>यत आह ।</em></p>
<blockquote>
<p><strong>वधेनापि यदा त्व् एतान् निग्रहीतुं न शक्नुयात् ।</strong><br>
<strong>तदैषु सर्वम् अप्य् एतत् प्रयुञ्जीत चतुर्ष्टयम् ॥ ८।१३० ॥</strong></p>
</blockquote>
<p>मारणं चेद् वधः किं तद् अन्यद् येन[^१५९] शक्यते । कथं चैनं[^१६०] पापं निगृह्णीतेत्यादिपरुषवाक्यपूर्वं दुर्विनीतेषु धनदण्डवधौ समुच्चेतव्यौ । कृते ऽपि शरीरदण्डे यदि नावतिष्ठते ततो न कृतनिग्रह इत्य् उत्सृजेद् अपि तु स वधदण्डः कर्तव्यः । धनवधदण्डयोश् च पुनःप्रवृत्त्यर्थो ऽयम् आरम्भः । वाग्दण्डे[^१६१] मृदुत्वात् कः पृच्छति । धनेन च निगृहीतस्य[^१६२] पुनर् वधो दृष्टो &ldquo;अङ्गुलीर्[^१६३] ग्रन्थिभेदस्य&rdquo; (म्ध् ९।२७७) इति ॥ ८।१३० ॥</p>
<blockquote>
<p><strong>लोकसंव्यवहारार्थं याः संज्ञाः प्रथिता भुवि ।</strong><br>
<strong>ताम्ररूप्यसुवर्णानां ताः प्रवक्ष्याम्य् अशेषतः ॥ ८।१३१ ॥</strong></p>
</blockquote>
<p><strong>ताम्रा</strong>दीनां लिक्षादयः <strong>संज्ञा भुवि</strong> प्रसिद्धाः । किं शास्त्रपरिभाषया । तत्र वृद्धव्यवहारो गवादिशब्दवद् इति । अत आह <strong>लोकसंव्यवहारार्थम्</strong> । <strong>अर्थ</strong>शब्दो विषयवचनः । तेन व्यवहारप्रसिद्धिर् आश्रिता भवति ।</p>
<ul>
<li>
<p>span style=&ldquo;text-decoration-underline;&quot;&gt;ततश्</span> च गवादिशब्दतुल्यतया व्यवहारात् प्रसिद्धः । किं शास्त्रोपदेशेन ।</p>
</li>
<li>
<p>span style=&ldquo;text-decoration-underline;&quot;&gt;उच्यते</span> । नियमार्थ उपदेशः । अन्येषाम् अपि परिमेयानाम् अयस्कांस्यसुवर्णादीनाम् एताः संज्ञाः सन्ति, तन्निवृत्त्यर्थः । क्वचिद् देशे परिमाणे भेदो ऽप्य् अस्ति, तन्निवृत्त्यर्थश् च । क्वचित् संबन्धतया नियम्यते । तथा च क्वचिद् अष्टाचत्वारिंशता माषबन्धं क्वचिच् चतुःषष्ट्या क्वचित् साष्टेन शतेन । तद् एतत् सर्वं नियम्यते ।</p>
</li>
</ul>
<blockquote>
<p>अथ चैवं संबन्धः क्रियते । <strong>याः संज्ञा भुवि प्रथितास् ता लोकसंव्यवहारार्थं वक्ष्यामि</strong> । सर्वस्य लोकस्याभिर् एव संव्यवहारो यथा स्याद् दण्डादिनियोगस्याप्य् अन्यथा प्रसिद्धिः ॥ ८।१३१ ॥<br>
<strong>जालान्तरगते भानौ यत् सूक्ष्मं दृश्यते रजः ।</strong><br>
<strong>प्रथमं तत् प्रमाणानां त्रसरेणुं प्रचक्षते ॥ ८।१३२ ॥</strong></p>
</blockquote>
<p>इमं श्लोकं केचिन् नाधीयते, त्रसरेणौ विप्रतिपत्त्यभावात्[^१६४] । गवाक्षकुचिकाविवरप्रविष्टे सूर्ये यो रेणुर् दृश्यते स त्रसरेणुः । <strong>अन्तर</strong>शब्दो विवरपर्यायः । <strong>प्रथमं तत्प्रमाणानाम्</strong> इति ॥ ८।१३२ ॥</p>
<p><strong>त्रसरेणवो ऽष्टौ विज्ञेया लिक्षैका परिमाणतः ।</strong></p>
<p><strong>ता राजसर्षपस् तिस्रस् ते त्रयो गौरसर्षपः ॥ ८।१३३ ॥</strong></p>
<blockquote>
<p>तत्रोपचितपरिमाणाः[^१६५] । न पुनर् अयं <strong>लिक्षा</strong>शब्दः स्वेदजक्षुद्रजन्तुवचनः । <strong>तास् तिस्रो</strong> <strong>लिक्षा</strong> एको <strong>राजसर्षपा</strong>ख्यपरिमाणपदार्थः । एवं योजनीयम् । ततश् च व्यभिचारयन्ति न यथोक्तपरिमाणा यवादयो ऽर्था इति ते निरस्ता भवन्ति । न हि यवादीनाम् अर्थानां परिमाणम् । कथं तर्हि यथोक्तपरिमाणार्थः[^१६६] । यथा चोपक्रान्तसंज्ञाः प्रवक्ष्यामि परिमाणम् इति । त्रसरेणुश् चार्थो नियतपरिमाणस् तेनैतत् सर्वं निश्चेयम् । शक्नुवन्ति च निपुणास् त्रसरेणून् संहन्तुम्[^१६७] इति नानारभ्यार्थोपदेशः । एतत् स्वर्णकाराभिमानसंख्यास्मृतिरूपं निर्बाधं भवति । तत एव वस्तु निपुणतो ऽशेषतो ऽवधारयितव्यम् ॥ ८।१३३ ॥<br>
<strong>सर्षपाः षट् यवो मध्यस् त्रियवं त्व् एककृष्णलम् ।</strong><br>
<strong>पञ्चकृष्णलको माषस् ते सुवर्णस् तु ष्ōडश ॥ ८।१३४ ॥</strong></p>
</blockquote>
<p><span style="text-decoration-underline;">मध्यमशब्दो</span> ऽभ्रान्तिहेतुः परिमाणपरत्वे नात्यन्तम् अपिचितो नातिस्थूलः सर्षपपरिमाण इति <strong>मध्य</strong>ग्रहणम् अर्थवत् । संज्ञापरत्वे तु न किंचिन् मध्यशब्देन[^१६८] यवशब्दसंज्ञात्वात् ।</p>
<ul>
<li>span style=&ldquo;text-decoration-underline;&quot;&gt;तद् असत्</span> । नायं संदर्भो येन प्रत्यवयवं प्रयोजनम् उच्यते । पद्यग्रन्थो ऽयम् । तत्र संगतार्थम्[^१६९] अपि वृत्तानुरोधात् किंचिद् उच्यते । अस्ति चास्यान्वयः । अनन्विताभिधानं हि वाक्यार्थविरोधान् न प्रमाणम् । न चावगताभिधानम् अपि । परिमाणभेदांस् त्रसरेणुशतमानादीन् आद्यन्तान् अपेक्ष्य मध्यपहितत्वान् मध्यो यवाख्यः परिमाणविशेषः ।</li>
</ul>
<blockquote>
<p>पञ्चकृष्णला अस्मिन् सन्ति <strong>पञ्चकृष्णलिकः</strong>[^१७०] । &ldquo;अत इति ठनौ&rdquo; इति टन् कर्तव्यः । &ldquo;पञ्चकृष्णलकः&rdquo; इति पाठे कबन्तो बहुव्रीहिः । ते कृष्णलाः षोडश एकः सुवर्णः ॥ ८।१३४ ॥<br>
<strong>पलं सुवर्णास् चत्वारः पलानि धरणं दश ।</strong><br>
<strong>द्वे कृष्णले समधृते विज्ञेयो रूप्यमाषकः</strong>[^१७१]** ॥ ८।१३५ ॥**</p>
</blockquote>
<p><strong>पलम्</strong> इति संज्ञानिर्देशः । <strong>सुवर्णम्</strong> इति संज्ञी । <strong>चत्वार</strong> इति विशेषणम् । <strong>धरणम्</strong> इति संज्ञा । <strong>दश पलानीति</strong> संज्ञी । <strong>द्वे कृष्णले</strong> इति संज्ञा । <strong>रूप्यमाषक</strong> इति समुदायसंज्ञां[^१७२] मन्यन्ते । <span style="text-decoration-underline;">ननु</span> रूप्यविषयमाषकनिर्देशे द्वे कृष्णले प्रतिपत्तव्ये इति प्रतिजानीते । ततश् चानिश्चयः[^१७३] । <strong>समधृते</strong> । तुलासूत्रके उन्मानादिहीने[^१७४] यदि धार्येते । प्रयोजनं मध्यशब्दवत् (म्ध् ८।१३४), यतो ऽसमयाद् धार्यमाणतया परिमाणानिश्चयः ॥ ८।१३५ ॥</p>
<blockquote>
<p><strong>ते षोडश स्याद् धरणं पुराणश् चैव राजतः ।</strong><br>
<strong>कार्षापणस् तु विज्ञेयस् ताम्रिकः कार्षिकः पणः ॥ ८।१३६ ॥</strong></p>
</blockquote>
<p><strong>षोडश</strong>रूप्यमाषका रूप्यस्य <strong>धरणं</strong> भवति । <strong>पुराण</strong> इति संज्ञान्तरम् । <strong>कार्षापणः</strong> पण इति च द्वे संज्ञे ताम्रकर्षस्य । कर्षाख्यश् च शब्दो लोकत एव प्रसिद्धार्थ इह गृह्यते व्यभिचारदर्शनासत्त्ववचनेन[^१७५] न कृष्णलादिवत् परिभाष्यते ॥ ८।१३६ ॥</p>
<blockquote>
<p><strong>धरणानि दश ज्ञेयः शतमानस् तु राजतः ।</strong><br>
<strong>चतुःसौवर्णिको निष्को विज्ञेयस् तु प्रमाणतः ॥ ८।१३७ ॥</strong></p>
</blockquote>
<p><strong>शतमान</strong> इति संज्ञा दशानां धरणानाम् । <strong>रजत</strong>शब्देन सुवर्णम् अप्य् उच्यते । तेन रूप्यसुवर्णयोर् इयं संज्ञा । सुवर्णस्य मानं[^१७६] तु शास्त्रान्तरात् परिमातव्यम् । तथा च विशेषयिष्यति <strong>शतमानं तु राजतम्</strong> इति ॥ ८।१३७ ॥</p>
<blockquote>
<p><strong>पणानां द्वे शते सार्द्धे प्रथमः साहसः स्मृतः ।</strong><br>
<strong>मध्यमः पञ्च विज्ञेयः सहस्रं त्व् एव चोत्तमः ॥ ८।१३८ ॥</strong></p>
</blockquote>
<p><strong>मधयम उत्तम</strong> इत्य् अत्र साहसपदानुषङ्गः कर्तव्यः । मधमोत्तमशब्दाव् अत्र केवलाव् अपि शास्त्रान्तरदृष्टौ- &ldquo;आभ्यां दण्ड उत्तमः&rdquo; इति । तत्र शास्त्रसिद्ध्या साहचर्यात् साहसं प्रतीयते । अवयवाः स्पष्टाः ॥ ८।१३८ ॥</p>
<blockquote>
<p><strong>ऋणे देये प्रतिज्ञाते पञ्चकं शतम् अर्हति ।</strong><br>
<strong>अपह्नवे तद्द्विगुणं तन् मनोर् अनुशासनम् ॥ ८।१३९ ॥</strong></p>
</blockquote>
<p>यो राजसभायाम् आनीतो धर्मेण ऋणं देयतया प्रतिजानीते &ldquo;सत्यम् अस्मै धारयामि,&rdquo; स <strong>पञ्चकं शतम् अर्हति</strong> दण्डम् इति शेषः । अनेन संकल्पितेन विंशतितमो भागो दण्ड्यते । किम् इति । &ldquo;मत्सकाशम्[^१७७] उत्तमर्णः प्रेषितो बहिर् एव कस्मान् न परितोषितः&rdquo; इत्य् अतो ऽनेन शास्त्रव्यतिक्रमेण दण्डम् अर्हति । यस् तु व्यतिक्रमान्तरं करोत्य् <strong>अपह्नुते</strong> &ldquo;नाहम् अस्मै धारयामि&rdquo; इति, स तैः प्रतिपादितस् <strong>तद्द्विगुणं</strong> । तस्मात् पञ्चकाद् द्विगुणं दशकं शतम् इत्य् अर्थः । <strong>तन् मनोः</strong> प्रजापतेर् <strong>अनुशासनं</strong> सृष्टिकालप्रभृतिव्यवस्था नीतिर् इति यावत् ।</p>
<ul>
<li>span style=&ldquo;text-decoration-underline;&quot;&gt;अन्ये तु</span> <strong>तच्</strong>छब्देन देयम् एव प्रत्यवमृशन्ति । यावत् तस्मै देयं तद्द्विगुणम् । तेन यावद् ऋणम् इत्य् अनेनैकवाक्यं भवति । अन्यथा वाक्यभेदः । विषयविशेषानिर्देशाद् एकविषयत्वे विकल्पः प्राप्नोति ।</li>
</ul>
<blockquote>
<p>span style=&ldquo;text-decoration-underline;&quot;&gt;स च</span> न युक्तो द्विगुणस्यात्यन्तबहुत्वात् । असत्य् अपि निर्देशे तस्य विषयो दर्शनीयः,[^१७८] तस्य प्रत्यासन्ने[^१७९] पञ्चकम् इति, अर्थात्[^१८०] तस्यैवानुप्रत्यवमर्शो युक्तः ॥ ८।१३९ ॥<br>
<strong>वसिष्ठविहितां वृद्धिं सृजेद् वित्तविवर्धिनीम् ।</strong><br>
<strong>अशीतिभागं गृह्णीयान् मासाद् वार्धुषिकः शते ॥ ८।१४० ॥</strong></p>
</blockquote>
<p><strong>अशीतीति</strong> विधेयनिर्देशः । <strong>वसिष्ठविहिताम्</strong> इत्यादिर् अर्थवादः । वसिष्ठो भववान् त्रिकालज्ञो लोभादिदोषरहित इति[^१८१] तां <strong>वृद्धिं</strong> गृहीतवान्, अत एषा प्रशस्ता । धनं तया वृद्धिम् उपैति, न च लोभदोषो ऽस्ति । <strong>सृजेत्</strong> प्रयुञ्जीत । यदा धनं तदाधर्मणस्य तां वृद्धिं धनप्रयोगकाले निर्दिशेत् । सर्वद्रव्येषु वस्त्रधान्यहिरण्यादिष्व् एतद् एव वृद्धिपरिमाणम् । संख्येयपरिमेयादिषु[^१८२] &ldquo;रसस्याष्टगुणा वृद्धिः&rdquo; (च्ड़्। य्ध् २।४०) इत्यादिषु द्वैगुण्यापवाद इति वक्ष्यामः ॥ ८।१४० ॥</p>
<blockquote>
<p><strong>द्विकं शतं वा गृह्णीयात् सतां धर्मम् अनुस्मरन् ।</strong><br>
<strong>द्विकं शतं हि गृह्णानो न भवत्य् अर्थकिल्बिषी ॥ ८।१४१ ॥</strong></p>
</blockquote>
<p>द्वौ वृद्धिर् अस्मिन् शते दीयते तद् द्विकं शतम्[^१८३] । द्विशता[^१८४] पूर्वयाजिवतो बहुकुटुम्बस्यायं द्विकशतविधिः । मासम् अनुवर्तते । <strong>सताम्</strong> इत्यादिर् अत्रायम् अर्थवादः । <strong>सतां धर्मम्</strong> इति एषापि वृद्धिः साधूनां धर्मः । नैतया साधुत्वं हीयते । नात्यन्तम् अर्थपर उच्यते । तद् दर्शयति- <strong>न भवत्य् अर्थकिल्बिषी</strong> । अन्यायेन परस्वग्रहणात् पापम् अर्थकिल्बिषम्, तद् अस्यास्तीत्य् <strong>अर्थकिल्बिषी</strong> ॥ ८।१४१ ॥</p>
<blockquote>
<p><strong>द्विकं त्रिकं चतुष्कं च पञ्चकं च शतं समम् ।</strong><br>
<strong>मासस्य वृद्धिं गृह्णीयाद् वर्णानाम् अनुपूर्वशः ॥ ८।१४२ ॥</strong></p>
</blockquote>
<p>ब्राह्मणादिवर्णक्रमेण चतुर्णां वर्णानां सकाशाद् द्विकादयश् चत्वारः कल्पा यथासंख्येन[^१८५] ग्राह्यतयानुज्ञायन्ते । <strong>समम्</strong> । न पादेन वार्धेन वाधिकम् । तदाधिक्ये[^१८६] ऽपि सपादद्विकं सार्धद्विकम् इति द्विकादिव्यपदेशस्यानिवृत्तेर् आशङ्कानिवारणार्थं <strong>सम</strong>ग्रहणम्, यथा मात्रान्यत्वे ऽपि संज्ञान्तरव्यपदेशं निवर्तयति[^१८७] । इदम् अपि पूर्वेणाजिवतः कल्पान्तरम् । यस्य वाल्पं धनं महते धर्माय ग्रहीतारश्[^१८८] च नातिधार्मिकास्[^१८९] तत्रायं विधिः, &ldquo;ये ऽसाधुभ्यो ऽर्थम् आदाय&rdquo; (म्ध् ११।१८) इति न्यायेन । &ldquo;समाम्&rdquo; इति पाठान्तरम् । संवत्सरं यावद् एषा वृद्धिर् न परतो ऽपि, महत्त्वाद् द्वैगुण्यं[^१९०] स्यात् ॥ ८।१४२ ॥</p>
<blockquote>
<p><strong>न त्व् एवाधौ सोपकारे कौसीदीं वृद्धिम् आप्नुयात् ।</strong><br>
<strong>न चाधेः कालसंरोधान् निसर्गो ऽस्ति न विक्रयः ॥ ८।१४३ ॥</strong></p>
</blockquote>
<p>बहुधा प्रयोगः- गृहीत्वाधिम् अन्यथा च । आधिर् अपि द्विविधः- गोप्यो भोग्यश् च । भोग्यो ऽपि द्विविधः- समयाद् उह्यमानभोगः सरूपतो वा । आधिर् दोग्ध्री गौः पिहितसुवर्णादि ।</p>
<ul>
<li>
<p>तत्र भोग्यम् आधिम् अधिकृत्येदम् उच्यते । <strong>न त्व् एवाधौ सोपकार</strong> इति । विविधः[^१९१] सोपकारः- क्षीरिणी गौः क्षेत्रारामादि च । तस्मिन् भुज्यमाने — कुसीदे भवा <strong>कौसीदी</strong> अनन्तरोक्ता वृद्धिस् — ताम् नाप्नुयात्[^१९२] । आधिं तु भुञ्जानो नान्यां वृद्धिं लभेत । गोप्ये ऽप्य् आधौ <strong>कालसंरोधाच्</strong> चिरम् अवस्थानाद् द्विगुणीभूते ऽप्य् अमोक्षमाणे[^१९३] <strong>न निसर्गो ऽस्ति न विक्रयः</strong> । अन्यत्र च विधिनार्पणं <strong>निसर्गः</strong> । अन्यत्र संक्रामितं[^१९४] द्विगुणीभूतम् अपि पुनर् वर्धत एव । तथा अ पठिष्यति &ldquo;सकृद् आहृता&rdquo; (म्ध् ८।१५१) इति । <strong>विक्रयः</strong> प्रसिद्धः । सो ऽपि न कर्तव्यः ।</p>
</li>
<li>
<p>span style=&ldquo;text-decoration-underline;&quot;&gt;किं तर्ह्य्</span> अस्याम् अवस्थायां कर्तव्यम् ।</p>
</li>
<li>
<p>span style=&ldquo;text-decoration-underline;&quot;&gt;तावद्</span>[^१९५] <span style="text-decoration-underline;">आधिं</span> भुञ्जीत यावद् द्विगुणं धनं प्रविष्टम् । ततः,</p>
</li>
<li>
<p>मोच्य आधिस् तदुत्पन्ने प्रविष्टे द्विगुणे धने । (य्ध् २।६६)</p>
</li>
</ul>
<p>भोग्यस् तावद् एवम्[^१९६] । भोग्यस्[^१९७] त्व् आधिः शान्तलभस् तिष्ठत्य् एव यावद् आधाता नागतः । यस् तु कथंचिद् धनिको दरिद्रताम् उपगतस् तावन्मात्रशेषधनः स कंचित् कालं प्रतीक्ष्य राजनि निवेद्य विक्रीणीत बन्धम्, ततो विक्रयाद् उत्पन्नं द्विगुणम् आत्मनो धनं गृहीत्वा शेषं मध्यस्थहस्ते ऋणिकसात्कुर्यात् ।</p>
<ul>
<li>
<p>span style=&ldquo;text-decoration-underline;&quot;&gt;ननु च</span></p>
</li>
<li>
<p>आधिः प्रणश्येद् द्विगुणे धने यदि न मोक्षयेत् । (य्ध् २।६०)</p>
</li>
</ul>
<p>इति पठ्यते ।</p>
<ul>
<li>span style=&ldquo;text-decoration-underline;&quot;&gt;एतद् उत्तरत्र</span> व्याख्यास्यामः । प्रणाश्यत्वान् न[^१९८] पूर्वस्वामिनः स्वाम्यहानिः प्रयोक्तुश् च स्वत्त्वापत्तिः । यदि च निसर्गविक्रयौ न स्तः, कीदृशम् अस्य स्वाम्यम् उच्यते । तस्मात् प्रतिषेधसामर्थ्येन प्रणाशवचनं प्रतिषिद्धभोगस्य[^१९९] भोगानुज्ञानार्थं व्याख्यायते । वस्त्रादिविषयं वा । तस्य हि भुज्यमानस्य प्रणाश एव । न क्षेत्रादेर् इव तिष्ठतः स्वरूपाद् प्रच्यवमानस्य[^२००] भोग्यता संभवति । तेनैतत् स्मृतिव्यवस्थायां व्याख्येयम् ।</li>
</ul>
<blockquote>
<p>गौणौ चात्र प्रणाशनिसर्गौ । विक्रयप्रतिषेधस् तु मुख्य एव । न ह्य् असौ गौणतया प्रतिपत्तुं शक्यते । एतद् एव प्रस्तुत्य &ldquo;न स्यातां विक्रयाधीने&rdquo; इति स्मृत्यन्तरपठितम्[^२०१] । अत इह <strong>निसर्गो</strong> ऽन्यत्राधानम्, विक्रयसाहचर्यात् ।सदृशौ हि तौ केनचिद् अंशेन ॥ ८।१४३ ॥<br>
<strong>न भोक्तव्यो बलाद् आधिर् भुञ्जानो वृद्धिम् उत्सृजेत् ।</strong><br>
<strong>मूल्येन तोषयेच् चैनम् आधिस्तेनो ऽन्यथा भवेत् ॥ ८।१४४ ॥</strong></p>
</blockquote>
<p><span style="text-decoration-underline;">ननु</span> च प्राग् अप्य् एतद् उक्तम् &ldquo;न त्व् एवाधौ&rdquo; (म्ध् ८।१४३) इति ।</p>
<ul>
<li>
<p>span style=&ldquo;text-decoration-underline;&quot;&gt;सत्यम्</span> । यत्र यावत्य् एव वृद्धिस् तावान् एव भोगः, स पूर्वस्य विषयः । यत्र तु महती वृद्धिः स्वल्पोपभोगश् चेद् बलादिना भुञ्जानस्य सर्वेण सर्ववृद्धिहानिः । यत्र क्षेत्रगवादिर् बन्धस् तद्भोगश् च न[^२०२] वृद्धिसंमितः, स चोपचिताम् अपि वृद्धिं न ददाति, न च धनं[^२०३] द्विगुणम्, तत्र कयाचिद् अतिमत्यात्यन्तम् उक्तैव वृद्धिर् निश्चेतव्या[^२०४] ।</p>
</li>
<li>
<p>यदि तु वस्त्रादि भुज्य्मानं नश्येत् तत्र <strong>मूल्येन तोषयेद् एनम्</strong> आधातारम् । इतरो ऽपि वृद्धिं लभते । अतो <strong>ऽन्यथा</strong>ददन् मूल्यम् <strong>आधिस्तेनो भवेत्</strong> । यज्जातीयम् आधिं भुक्तवांस् तदपहारे यो दण्डः स एव दाप्यः । स्तेनश् चौरः ।</p>
</li>
</ul>
<blockquote>
<p>span style=&ldquo;text-decoration-underline;&quot;&gt;अन्ये</span> व्याचक्षते । बलाद् भुक्ते वृद्धिहानिः[^२०५] । भुञ्जीत तन्मूल्यत एव वा । यदृणिकस्य मूल्यं मूल्यहिरण्यम्[^२०६] । यत्र भुञ्जान उच्यते &ldquo;मा मे बन्धं विनीनशो मा भुङ्क्थाः[^२०७] कतिपयैर् अहोभिर् मोक्षयामि,&rdquo; तथाप्य् उच्यमानो भुङ्क एवेति सो ऽस्य विषयः ॥ ८।१४४ ॥<br>
<strong>आधिश् चोपनिधिश् चोभौ न कालात्ययम् अर्हतः ।</strong><br>
<strong>अवहार्यौ भवेतां तौ दीर्घकालम् अवस्थितौ ॥ ८।१४५ ॥</strong></p>
</blockquote>
<p><strong>आधिर्</strong> उक्तार्थः । प्रीत्या भुज्यमानः <strong>उपनिधिस्</strong> तु वस्त्रान्तर्हितो[^२०८] न्यासः । तौ चिरकालं न स्थाप्यौ । किं तर्हि, प्राप्ते काले मोक्षणीयौ । आधेर् मोक्षणकालो[^२०९] द्विगुणीभूतं धनम् । तस्यातिक्रमस् तस्मिन्न् अपि काले ऽमोक्षणम् । उपनिधिर् अपि यावता कालेन नास्यावसरो भवति, &ldquo;मदीयम् एवैतद् भोक्ताहम्&rdquo; इति, स प्रत्याहरणकालः । ततो ऽधिकः कालः <strong>कालात्ययः</strong> । तं <strong>नार्हतः</strong> स न कर्तव्य इत्य् अर्थः । हेतुम् आह- <strong>अवहार्यौ भवेतां ताव्</strong> इति । तौ हि दीर्घकालम् अवस्थिताव् अप्रत्याह्रीयमाणाव् <strong>अव्यवहार्याव्</strong> इति स्थितम्[^२१०] । तस्माद् द्विगुणीभूतधने आधिमोक्षणे[^२११] प्रयतितव्यम् । सुहृदुपदेशो ऽयम्, न त्व् एवाध्युपनिध्योर्[^२१२] भूयसापि कालेनापहारः[^२१३] । यतो वक्ष्यति &ldquo;आधिः सीमा बालधनम्&rdquo; (म्ध् ८।१४९) इति । अतस् तस्यैवायम् अनुवादः ।</p>
<blockquote>
<p>span style=&ldquo;text-decoration-underline;&quot;&gt;अन्ये</span> त्व् आधिविषयम् उपदेशम् इच्छन्ति । यो द्वेषेण द्विगुणीभूते धने कालं क्षपति, &ldquo;तत् त्रिलाभं[^२१४] धनं नाधिकं वर्धते, न चास्याधुनान्यत्राधानविक्रयौ स्तः, इह वृद्धिम् अयं मा लभताम्&rdquo; इत्य् अनेन मात्सर्येण, तत्रेदम् उच्यते <strong>अवहार्यौ भवेतां ताव्</strong> इति । अनया बुद्ध्यामोक्षयतः स्वाम्यम् अस्य निवर्तते । यस् तु कथंचिद् असति धने न मोक्षयति तस्य निसर्गविक्रयौ न स्त इति । अथ वापरो ऽर्थो मुखेनोपेक्षयति, परहस्तगतया[^२१५] शङ्कयोच्यते[^२१६] <strong>अवहार्यौ भवेताम्</strong> इति ॥ ८।१४५ ॥<br>
<strong>संप्रीत्या भुज्यमानानि न नश्यन्ति कदाचन ।</strong><br>
<strong>धेनुर् उष्ट्रो वहन्न् अश्वो यश् च दम्यः प्रयुज्यते ॥ ८।१४६ ॥</strong></p>
</blockquote>
<p>प्रीतिर् एव <strong>संप्रीतिः</strong> । तया हेतुभूतयोपभुज्यन्ते धेन्वादयस् ते <strong>न नश्यन्ति</strong> । पूर्वस्वामिसंबन्धहान्या भोक्तुः स्वत्वापत्तिर् नाशः, स धेन्वादीनां प्रीत्या भुज्यमानानां न भवति ।</p>
<ul>
<li>span style=&ldquo;text-decoration-underline;&quot;&gt;ननु च</span> सर्वस्यैवोपनिधेर् भोगेनापहारो नास्ति । वक्ष्यति &ldquo;निक्षेपोपनिधिः स्त्रियः&rdquo;[^२१७] (म्ध् ८।१४९) इति । को विशेषो धेन्वादीनाम् ।</li>
</ul>
<blockquote>
<p>span style=&ldquo;text-decoration-underline;&quot;&gt;उच्यते</span> । यत्र दशवर्षो भोगः, न च स्वरूपनाशः, तत्र &ldquo;यत् किंचित्&rdquo; (म्ध् ८।१४७) इति सामान्यवचनेन प्राप्ते ऽपहारे उपनिधेः प्रतिषेधः । देन्वादीनां तूपनिधित्वम् एव नास्ति, अतः प्रतिषेधस्य नायं विषय इति स्याद् आशङ्का । आधाननिमित्तो[^२१८] हि धेनुशब्दो यदि परसंवत्सरे धेनुः स्यात्, परत उपसर्या यदि गर्भम् आदध्याद् धेनुत्वम् आपद्येत, तदा जनयेद् आशङ्काम् &ldquo;अस्यैवेयम्, न देवदत्तस्य&rdquo; । यतः प्रष्ठौही न भोग्या, प्रीतिसंभोग्यश् चोपनिधिः । येन स्वकैर् भोग्यं परिपाल्य[^२१९] पुनर् भुज्यमानं दृष्टम् । न पुनर् उपनिधेर् एतद् रूपम् । भोग्यो ह्य् उपनिधिः । असद्भावाद् भोग्यस्य च कीदृशगुणम् उपनिधित्वम् । उपनिधेश् चासौ प्रतिषेधः । तस्माद् उपनिधिरूपातिक्रमाद् असति तस्मिन् प्रतिषेधे यत्नान्तरम् उक्तम् ।<br>
<strong>उष्ट्रा</strong>दीनाम् अपि दशवर्षाणि भुज्यमानानाम् अवस्थान्तरापत्तिः । अतस् तत्रापि नोपनिधित्वम् । <strong>वहन्न्</strong> इति <span style="text-decoration-underline;">केचिद्</span> अश्वविशेषणं मन्यन्ते । वृषस्य नायं विधिः । <span style="text-decoration-underline;">अपरे</span> तु गर्दभाश्वतरार्थं मन्यन्ते । <strong>दम्यो</strong> बलीवर्दः । <strong>प्रयुज्यते</strong> वाहनार्थं यो दीयते ।</p>
</blockquote>
<blockquote>
<p>span style=&ldquo;text-decoration-underline;&quot;&gt;अन्ये</span> तु पुनः प्रतिषेधं विकल्पार्थं मन्यन्ते । एतद् व्यतिरेकेणान्यस्योपनिधेर् अस्ति कादाचित्को ऽपहारः । तेन यद् वस्त्रादि प्रीत्या भुज्यते,[^२२०] यच् च[^२२१] परिक्षीणम्, तत्रास्त्य् एवापहारः[^२२२] । न हि प्रीत्या गृहीते वस्त्रे परिक्षीणे[^२२३] स्वामिनोपेक्ष्यते[^२२४] पुनर् अवसरो ऽस्ति- &ldquo;देहि मे वस्त्रं विनाशितं त्वया तत्समेन मूल्येन संसाधय&rdquo;[^२२५] इति ॥ ८।१४६ ॥<br>
<strong>यत् किंचिद् दशवर्षाणि संनिधौ प्रेक्षते धनी ।</strong><br>
<strong>भुज्यमानं परैस् तूष्णीं न स तल् लब्धुम् अर्हति ॥ ८।१४७ ॥</strong></p>
</blockquote>
<p><strong>यत् किंचिद् भुज्यमानम्</strong> इत्य् व्यवस्थितेन[^२२६] संबन्धः । <strong>धनीति</strong> संनिधानात् सामान्यनिर्देशे ऽपि भुज्यमानधनोपेक्षणं[^२२७] प्रतीयते । <strong>यत् किंचिद्</strong> इति दासीदासासारभाण्डादि[^२२८] सर्वं ग्राहयति । न हि तल् लोके ऽत्यन्तं धनम् इति प्रसिद्धम्, गोभूहिरण्याद्य् एव महार्घं धनम् इति प्रसिद्धतरम् । तेनायम् अत्र वाक्यार्थः । <strong>यत् किंचिद्</strong> द्रव्यं परेण <strong>भुज्यमानं</strong> <strong>धनी</strong> धनस्वामी <strong>दशवर्षाणि</strong> यावत् <strong>प्रेक्षते,</strong> न किंचिद् वक्ति, न राजनि व्यवहरति, न कुलसमक्षं भोक्तारं वदति &ldquo;मदीयम् एतत् किम् इति त्वया स्वयं भुज्यते&rdquo; इति, <strong>स</strong> दशभ्यो वर्षेभ्य उत्तरकालं <strong>न</strong> <strong>तल् लब्धुं</strong> स्वीकर्तुम् <strong>अर्हति</strong> । निवर्तते ऽस्य स्वत्वम्[^२२९] इति यावत् । प्रेक्षणेन ज्ञेयतामात्रम् उच्यते, न प्रत्यक्षतैव । <strong>संनिधाव्</strong> इति वक्ष्यामः ।</p>
<blockquote>
<p><strong>परैः,</strong> न ज्ञातिसंबन्धिभिः । तथा च स्मृत्यन्तरम् &ldquo;ज्ञातिसंबन्धिभिर् विना&rdquo; इति ।</p>
</blockquote>
<ul>
<li>
<p>संबन्धिबान्धवैश् चैव भुक्तं यज् जातिभिस् तथा ।</p>
</li>
<li>
<p>न तद् भोगो[^२३०] निवर्तेत भोगम् अन्यत्र कल्पयेत् ॥</p>
</li>
<li>
<p>span style=&ldquo;text-decoration-underline;&quot;&gt;तद् अयुक्तम्</span> । अव्यवस्थैवं सति स्यात् । &ldquo;के ज्ञातयः के वा संबन्धिनः&rdquo; इति । संबन्धमात्रग्रहणे न किंचिद् व्यावर्त्यम् । तस्माद् येनान्यदीयं भुज्यते स एवं[^२३१] भवति । किं तु तथा सति परशब्दो ऽनुवादमात्रम् अनर्थः, कस्यापि न परव्यपदेशः । स निरस्यते,[^२३२] यथा भार्यापती पितापुत्राव् इति । तत्र ह्य् आत्मन्य् अपि व्यपदेशो ऽस्ति &ldquo;अर्धो ह वा एष आत्मनो यज् जाया&rdquo; (श्ब् ५।२।१।१०), &ldquo;आत्मा वै पुत्र नामासि&rdquo; (श्ब् १४।९।४।२६) इति । तेन दम्पत्योः पितृपुत्रयोर् न भोगाभोगौ कारणम् । तेषाम् अपि विभक्तधनानां भोगकाले प्राप्ते ऽभोगो बाधक एव । भार्याया अपि स्त्रीधने भर्तृसकाशाद् गृहीते बन्धेन पत्युर् भोगे नासिद्धिः । सा ह्य् आत्यन्तपरवती । नोभयोर् विभागो ऽस्ति । स्त्रीधनम् अपि तेनैव तस्याः परिपालनीयम् । &ldquo;राजस्त्रीश्रोत्रियद्रव्याद्[^२३३] अन्यत्र&rdquo; इति च पट्ःयते ।</p>
</li>
<li>
<p>एवम् अनेन स्वामिन उपेक्षमाणस्य स्वाम्यहानिर् उक्ता ॥ ८।१४७ ॥</p>
</li>
</ul>
<p><em>कस्य तर्हि तत् संभवतीत्य् एवम् अर्थम् उत्तरश्लोकः ।</em> &ldquo;न स तल् लब्धुम् अर्हति&rdquo; इत्य् अस्य शेषः- &ldquo;अजडश् चेद् अपोगण्डः**&quot;** इति[^२३४] ।</p>
<blockquote>
<p><strong>अजडश् चेद् अपोगण्डो विषये चास्य भुज्यते ।</strong><br>
<strong>भग्नं तद् व्यवहारेण भोक्ता तद् धनम्</strong>[^२३५]** अर्हति ॥ ८।१४८ ॥**</p>
</blockquote>
<p><strong>जडः</strong> अप्रतिपत्तिमान् । <strong>पोगण्डो</strong> बालः । प्राक् षोडशाद् बालः प्रोगण्ड इत्य् उच्यते । एतच् च स्वधनसंरक्षणासामर्थ्यकारणानाम् अन्येषाम् अप्य् उपलक्षणार्थम् । मद्यद्यूतविशक्तता, दीर्घरोगगृहीतता, तपःस्वाध्यायैकपरत्वम्, व्यवहारेष्व् अनैपुण्यम्, वागिन्द्रियाभावः, बाधिर्यम् — यस्यैते ऽसामर्थ्यहेतवः सन्ति न तदीये धने भोक्तुर् बहुतरेणापि कालेन स्वत्वम् आपद्यते । <strong>विषये चास्य भुज्यते</strong> । <strong>अस्येति</strong> धनिनः प्रत्यवमर्शः । <strong>विषयः</strong> काश्मीराणां कश्मीरः, पञ्चालानां च पञ्चालः[^२३६] । यदि भोक्ता च स्वामी चैकस्मिन्न् एव देशे वसेत् तथापि शक्तिविहीनस्यायं व्यवहारः । अत्रापि व्याख्याने प्रपञ्च एवायम्,[^२३७] अजडापोगण्डग्रहणस्य प्रदर्शनार्थतया व्याख्यातत्वात् । तेन यस्य जानतो यदुपेक्षाकारणं न संभाव्यते तदीयं धनं दश वर्षाणि भुञ्जानो भोक्तैवार्हति, तस्य तत्स्वम् इत्य् अवगन्तव्यम् ।</p>
<ul>
<li>
<p>span style=&ldquo;text-decoration-underline;&quot;&gt;ननु च</span> न भोगात् स्वत्वं युक्तम् । स्वत्वे सति भोगो युक्तः । भोगाद् धि स्वत्वे ऽव्यवस्था स्यात् । यश् चायम् अवधिर् दश वर्षाणीति, स स्मृत्यन्तरेण न सर्वस्मिन् धन इष्यते । किं तर्हि, &ldquo;पश्यतो ऽब्रुवतो भूमेर् हानिर् विंशतिवार्षिकी&rdquo; (य्ध् २।२४) इति । अन्ये तु विंशतिवार्षिकेणापि भोगेन न भूमेर् अपहारम् इच्छन्ति त्रिपुरुषैव भुक्तिः प्रमाणम् इति वदन्तः (च्ड़्। न्स्म् १।८१) । अन्ये तु कदाचिद् आगमरहितेन भोगे न[^२३८] स्वाम्यम् अनुमन्यन्ते । एवं ह्य् आहुः-</p>
</li>
<li>
<p>अनागमं च यो भुङ्क्ते बहून्य् अब्दशतान्य् अपि&rdquo; । (न्स्म् १।७६* अद्दितिओन्)</p>
</li>
</ul>
<p>तथा-</p>
<ul>
<li>
<p>संभोगो यत्र दृश्येत न दृश्येतागमः क्वचित् ।</p>
</li>
<li>
<p>आगमः कारणं तत्र न संभोग इति स्थितिः ॥ (म्ध् ८।२००)</p>
</li>
</ul>
<p>त्रिपुरुषभुक्तिवादिनस् तावद् एवं पठन्ति ।</p>
<ul>
<li>
<p>यद् विनागमम् अत्यन्तं भुक्तं पूर्वैस् त्रिभिर् भवेत् ।</p>
</li>
<li>
<p>न तच् छक्यम् अपाहर्तुं क्रमात् त्रिपुरुषागतम् ॥ (न्स्म् १।८१)</p>
</li>
</ul>
<p>अस्यायम् अर्थः- आगमो दानादिः । असति तस्मिन् यद् भुक्तं पितृपितामहप्रपितामहैस् तच् चतुर्थस्य सिध्यति, न तु विंशत्या वर्षैः । तत्रान्यत्रोक्तम् ।</p>
<ul>
<li>
<p>आदौ तु कारणं दानं मध्ये भुक्तिस् तु सागमा ।</p>
</li>
<li>
<p>अन्ते तु बुक्तिर् एवैका प्रमाणं स्थावरे भवेत् ॥</p>
</li>
</ul>
<p>तृतीयस्य बोगात् सिद्धिः, न प्रथमद्वितीययोः पितृपितामहयोः । अस्यापि न विंशतिवर्षैर् भोगः प्रमाणम् । अन्ये त्व् आगमरहितस्य वार्षशतिकस्यापि भोग्यस्याप्रामाण्यम् अनुमन्यन्ते । तथा चाहुः ।</p>
<ul>
<li>
<p>अनागमं तु यो भुङ्क्ते बहून्य् अब्दशतान्य् अपि ।</p>
</li>
<li>
<p>चौरदण्डेन तं पापं दण्डयेत् पृथिवीपतिः ॥</p>
</li>
<li>
<p>भोगं केवलतो[^२३९] यस् तु कीर्तयेन् नागमं क्वचित् ।</p>
</li>
<li>
<p>आगमः कारणं तत्र न संभोग इति स्थितिः[^२४०] ॥ (न्स्म् १।७६* अद्दितिओन्)</p>
</li>
<li>
<p>[^२४१] । यत्[^२४२] तु &ldquo;बहून्य् अब्दशतानि&rdquo; इति, तद् आहर्तृविषयम्[^२४३] आत्मीयम् एव बोगम् चिरकालत्वे हेतुम्[^२४४] आह- तस्य पितृपितामहभोगेन विना न सिद्ध्यतीत्य् अर्थः । कथं पुनर् एकस्यानेकाब्दशतो भोगः पुरुषस्य । नैष दोषः । चिरकालप्रतिपादनपरा बहुत्ववचनाः शतं सहस्रम् इत्यादयः शब्दाः । यथा &ldquo;शतायुर् वै पुरुषः शतवीर्यः शतेन्द्रियः&rdquo; (ऐत्ब् २।१७) इति । एतद् उक्तं भवति- विंशतिवार्षिकाद् भोगाद् अधिकाद् अपि न प्रथमभोक्तुर् भोगात् स्वत्वसिद्धिः । अर्थात् पुत्रस्यापि[^२४५] न सिद्ध्यतीति यथाश्रुतम् एव । न हि बहुष्व् अब्दशतेष्व् आगमस्मरणं संभवति । ततश् च चिरन्तनदेवायतनब्राह्मणमठग्रामा राजभिर् अपह्रियेरन् । लेख्यशासनम् अपि राजाधिकृतलेखकलिखितम् इति चिरन्तनेषु नैव प्रत्यभिज्ञायेत । कूटशासनम् अपि संभाव्येत । तस्माच् चिरन्तनो भोगः स्वत्वकार्यः[^२४६] स्वत्वस्य दानाद्यागमसंभावनाया[^२४७] ज्ञापको हेतुः, न तु कारकः । अत एव भुक्तिः प्रमाणमध्ये पठिता-</p>
</li>
<li>
<p>लिखितं साक्षिणो भुक्तिः प्रमाणं त्रिविधं स्मृतम् । इति । (न्स्म् १।६५)</p>
</li>
</ul>
<p>न तु स्वत्वकारणमध्ये- &ldquo;सप्तवित्तागमाः&rdquo; (म्ध् १०।११५) इति, &ldquo;श्रुतशौर्यतपःकन्या&rdquo; (न्स्म् १।४१) इत्यादौ च । अथ वा यत्र बलादि भोगकारणं संभाव्यते तद्विषयम् एतत् &ldquo;अनागमम्&rdquo; (न्स्म् १।७६* अद्दितिओन्) इत्यादि । अत्रैव[^२४८] प्रकरणे पठितम्-</p>
<ul>
<li>
<p>अन्वाहितं हृतं[^२४९] न्यस्तं बलावष्टब्धयाचितम् ।</p>
</li>
<li>
<p>अप्रत्यक्षं च यद् भुक्तं षड् एतान्य् आगमं विना ॥ इति । (न्स्म् १।७९)</p>
</li>
<li>
<p>span style=&ldquo;text-decoration-underline;&quot;&gt;ननु च</span> &ldquo;आधि सीमा&rdquo; (म्ध् ८।१४९) इत्य् अनेनैवायम् अर्थः सिद्धः ।</p>
</li>
<li>
<p>span style=&ldquo;text-decoration-underline;&quot;&gt;न,</span>[^२५०]<span style="text-decoration-underline;"> उक्तस्य</span> कालस्य त्रिपुरुषं यावद् भुङ्क्ते स एवार्थः । अयं तु तत उत्तरकालम् अपि निवृत्त्यर्थम् आरभते । तथा च &ldquo;बहून्य् अब्दशतानि&rdquo; इत्य् अत्र वचनम् । &ldquo;अन्वाहितम्&rdquo; यत् प्रकटम्, अन्यथा प्रदर्श्यान्तर्हितम् अन्यद् अवस्थाप्यते । &ldquo;हृतम्&rdquo;[^२५१] रात्रौ संधिभेदछलादिना । &ldquo;बलावष्टब्धम्&rdquo;[^२५२] प्रसह्येति शेषः[^२५३] । शिष्टं प्रसिद्धम् ।</p>
</li>
<li>
<p>span style=&ldquo;text-decoration-underline;&quot;&gt;यदि</span> त्रिपुरुषा भुक्तिः प्रमाणं कस् तर्हि[^२५४] &ldquo;पश्यतो ऽब्रुवतो भूमेर् हानिर् विंशतिवार्षिकी&rdquo; (य्ध् २।२४) इत्य् अस्यार्थः ।</p>
</li>
<li>
<p>span style=&ldquo;text-decoration-underline;&quot;&gt;केचिद्</span> आहुः । इयन्तं[^२५५] कालं भुञ्जानस्य सति लेख्यदोषादौ शक्ताभियुक्तादिकृतत्वं[^२५६] क्रमाक्षरविलोपाद्[^२५७] असत्यनयाभ्याम् अधमर्ण[^२५८] उच्यते । संदिग्धरूपम् अपि लेख्यम् इयता भोगकालेन निश्चीयते ।</p>
</li>
<li>
<p>span style=&ldquo;text-decoration-underline;&quot;&gt;अन्ये</span> त्व् आहुः । यत्रैव[^२५९] ताम् एव भूमिम्[^२६०] एकस्य बन्धायार्पयति, ताम् एव चापरस्य । एकस्याद्यं प्रमाणम्, अपरस्य पाश्चात्यम् । तत्र सत्य् अपि प्रामाण्यस्याद्यत्वे पाश्चात्यो विंशतिवार्षिको भोगो बलवान् ।</p>
</li>
<li>
<p>span style=&ldquo;text-decoration-underline;&quot;&gt;एतच् चायुक्तम्</span>, येनैव स्वीकृतो बन्धस् तथैव सः, &ldquo;आधेः स्वीकरणात् सिद्धिः&rdquo; (य्ध् २।६२) इति वचनात् । स्वीकारश् च भूमेर् भोगाभिलाषैव[^२६१] तेनेदृशे विषये स्वल्पेनापि कालेन[^२६२] बन्धसिद्धिः । एतद् एवाभिप्रेत्योक्तम्-</p>
</li>
<li>
<p>विद्यमाने ऽपि लिखिते जीवत्स्व् अपि हि साक्षिषु ।</p>
</li>
<li>
<p>विशेषतः स्थावराणां यन् न भुक्तं न तत् स्थिरम् ॥ इति । (न्स्म् १।६८)</p>
</li>
</ul>
<p>विशेषग्रहणं गवाश्वादाव् अभुजमाने ऽपि नासिद्धिः, यतस् ते नावशयं भोग्याः । तथा हि भवेत्-[^२६३] गौर् गर्भं न[^२६४] गृह्णाति, कीदृशो ऽस्या अतो भोगः । भूमिस् तु सर्वदा फलदेति भोगलाभम् अन्तरेण न बन्धत्वसिद्धिः । तत्रापि कथंचिद् उपेक्ष्यमाणस्य तु यच्छतः प्रथमभोगकाल एव यदि द्वितीयेनाधिग्राहकेण संनिकर्षादिना स्वीकृतः स्यात्, इतरेण वाद्यप्रमाणवता देशविप्रकर्षात् कार्यव्यासङ्गाद् वा न स्वीकृतस् तदा विचार्यते नेयता तदसिद्धिः । यदा तु गृहीताधिर् एव समनन्तरं राज्ञा प्रव्राजितो महान्तं व्याधिम् आससाद, न वास्यान्यो ऽर्थरक्षाद्यधिकृतः कश्चिद् अस्ति, स चिरेणाप्य् आगतः सिद्धाव् अपि निरुपधिप्रमाणकाले लभत एव स्वीकृतम् अप्य् अन्येन ।</p>
<ul>
<li>
<p>span style=&ldquo;text-decoration-underline;&quot;&gt;अन्ये तु,</span> भ्रातॄणां न्यूनाधिकविभक्तानां पुनर्विभागः समीकरणार्थ उक्तः । स विंशतिवर्षेभ्य ऊर्ध्वं नास्तीत्य् एवमर्थम् इदम् आहुः । एतावन्मात्रफलत्वे तत्रैवाभिधानम् उचितम् । सामान्याभिधानं तु प्रकरणोत्कर्षेणान्यविषयताम् अपि ज्ञापयति ।</p>
</li>
<li>
<p>span style=&ldquo;text-decoration-underline;&quot;&gt;अपरे तु,</span> &ldquo;खिलीभूता भूमिर् येन क्षेत्रीकृता तत्र भूमिस्थानोपभोग उक्तः । स चेद् एतावन्ति वर्षाणि निगृहीतस् तथा सूत्रक्षेत्रयन्त्रैश् च स्वामी भूमित्वेन स च विषयः &ldquo;[^२६५] इत्य् एवम् आहुः ।</p>
</li>
<li>
<p>इहभवन्तस् त्व् आहुः- यौ समानदेशौ समानसामर्थ्यौ समानस्वभावौ समानधनौ तुल्यप्रयोजनाव्[^२६६] अपरस्परसंबन्धिनौ तयोर् अन्यतरस्येतरेण भुज्यमानम् इयन्तम् अवधिं समक्षम् उपेक्षमाणस्यास्य नैव[^२६७] स्थावरेषु स्वाम्यम् । किं तु त्रिपुरुषभुक्तिविरोधात् सर्वेण सर्वम्[^२६८] । विरुद्धे ह्य् एते स्मृती । ते न किम् अपि कल्पनम् अर्हतः, येनास्ति च स्वाम्यम्, नास्ति चेत् किंचिद् युज्यते । तत एवं[^२६९] व्यवस्था युक्ता । यद्य् अपि सत्वागमकारणानि बहूनि सन्ति दानविक्रयबन्धकारणादीनि, तथाप्य् अनुपलभ्यमानकारणविशेषे विंशतिवार्षिकभोगे ऽनन्तरादर्शितविषये बन्धरूपताभ्युपगन्तुं युक्ता । चञ्चलं भोग्यं च स्वत्वम् । वस्त्वपचये तत्प्रत्याहर्तुं लभ्यते । ततश् च त्रिपुरुषा भुक्तिः सर्वस्य स्वत्वम्[^२७०] आपादयति । दानविक्रयसंभावना तु[^२७१] यावत्य् एव सा वार्षिकी भविष्यति । विंशतिवार्षिके[^२७२] भोगे न किंचिद् अनुपपन्नम्[^२७३] ।</p>
</li>
</ul>
<blockquote>
<p>यत्रोभाव् अप्य् आगमम् अन्तरेण भोगमात्रबलात् प्रवृत्तौ तत्र पूर्वो भोगश् चिरन्तनो ऽपि विंशतिवर्षभोग्येन[^२७४] सांप्रतिकेन निरुपाधिना बाध्यते । दण्डपूर्विकयात्रागत[^२७५] इयत्कालो भोगः त्रिपुरुषागताया भुक्तेर् भाधक इत्य् उक्तं भवति ।<br>
<strong>भग्नं तद् व्यवहारेणेति</strong> । व्यवहारग्रहणं धर्मनिवृत्त्यर्थम् । तेन यदि कथंचिज् जानीते तदा जीयेत । तदापि त्व् अनेन[^२७६] उपनिधिभोगज्ञापने प्रमाणं नास्ति, तेन व्यवहरतो जीयन्त्,। तद्धर्मो नास्ति, तादृशेन भोगेनापि हतः[^२७७] इति, तिष्ठत्व् एतत् ॥ ८।१४८ ॥<br>
<strong>आधिः सीमा बालधनं निक्षेपोपनिधिः</strong>[^२७८]** स्त्रियः ।**<br>
**राजस्वं श्रोत्रियस्वं च न भोगेन प्रणश्यति ॥ ८।१४९ ॥**</p>
</blockquote>
<p>आधीयत इत्य् <strong>आधिर्</strong> बन्धकद्रव्यं गोभूहिरण्याद्य् उच्यते । यच् चोत्तमर्णाद् धनम् आदीयते । <strong>उपनिधिः</strong> शास्त्रान्तरेणान्तर्हितो[^२७९] न्यास उक्तः, यद् अप्रदर्शितरूपं सचिह्नवस्त्रादिना पिहितं निक्षिप्यते । प्रीतिभोग्यं तु युक्तम् उपनिधिशब्दवाच्यम्, तस्य निक्षेपग्रहणेनैव गृहीतत्वात् । <strong>सीमा</strong> मर्यादा ग्रामादीनाम् । बहुसाधारण्याद् धि तत्रोपेक्षा संभवति । गृहादीनां तु प्राकारपरिखादिरूपा द्वित्रिहस्तपरिमाणरूपा द्वयोः साधारणी यान्यतरेण[^२८०] कथंचिद् उपजीव्यमाना[^२८१] । स्वल्पत्वाद् भोगश् च[^२८२] कश्चित् कियन्तं कालम् उपेक्षेतापि[^२८३] । तत्रापि[^२८४] दानादिसत्त्वापगमहेतुं संभावयतः[^२८५] । अतस् तत्पुत्राः पौत्रा वा गूढचिह्नादिना प्रज्ञापितसीमत्वाद् आच्छिन्दयत्य् एव । <strong>बालधनं</strong> दृष्टान्तार्थम्, पोगण्डशब्दस्य दर्शितत्वाद् (म्ध् ८।१४८) इत्य् उक्तम् । <strong>स्त्रियो</strong> दास्यः, भार्या वा । नेतरस्याधनस्यापहार उक्तः &ldquo;धनस्य दशवार्षिकी&rdquo; (य्ध् २।२४) इति ।</p>
<ul>
<li>span style=&ldquo;text-decoration-underline;&quot;&gt;ननु</span> च नेह धनम् अस्ति । &ldquo;यत्किंचित्&rdquo; (म्ध् ८।१४७) इति वस्तुमात्रनिर्देशो ऽयम् ।</li>
</ul>
<blockquote>
<p>span style=&ldquo;text-decoration-underline;&quot;&gt;नैवम्</span> । &ldquo;धनी&rdquo; (म्ध् ८।४७) इति संबन्धेन धनविषयतैव &ldquo;यत्किंचित्&rdquo; इति सामान्यशब्दस्य प्रतीयते । क एवम् आह स्त्रियो न धनम् इति । इत्थं विनियोज्ये[^२८६] द्रव्ये धनशब्दो वर्तते । अथास्माद् एव स्त्रीधनात् स्वत्वमात्रोपलक्षणम् । धनोपमानेन पुमांसो ऽपि भोगेन दासाः स्वीक्रियन्त एव ।<br>
<strong>राजस्वं</strong> । देशेश्वरा राजानः, तेषां धनम् । ते हि महाधनत्वाद् उच्चत्वान्वयं[^२८७] धनम् अन्विच्छन्तो ऽधिकृतैर् विरुतभेदादिभिर्[^२८८] निधनीक्रियन्ते तदूनापेक्षया[^२८९] । <strong>श्रोत्रिय</strong>द्रव्यं श्रोत्रियधनाभियुक्तिः ॥ ८।१४९ ॥<br>
<strong>यः स्वामिनाननुज्ञातम् आधिं भुङ्क्ते ऽविचक्षणः ।</strong><br>
<strong>तेनार्धवृद्धिर् भोक्तव्या तस्य भोगस्य निष्कृतिः ॥ ८।१५० ॥</strong></p>
</blockquote>
<p>उक्तम् &ldquo;न भोक्तव्यो बलाद् आधिर्[^२९०] भुञ्जानो वृद्धिम् उत्सृजेत्&rdquo; (म्ध् ८।१४४) इति । सर्वस्य हि ग्रहणम् उच्यते । तत्र निषिद्धे[^२९१] भोगे बलाद् आधिं भुञ्जनः &ldquo;वृद्धिम् उत्सृजेत्&rdquo; इति,[^२९२] सर्वां[^२९३] हारयत्य् एव वृद्धिम् । अननुज्ञाते प्रतिषेधनम्[^२९४] । रहस्य् उपभुज्यमानभोगे न चाधिर् नश्यति, तत्र[^२९५] रूप्यसुवर्णालंकारादाव्[^२९६] अर्धवृद्धित्यागो ऽनेन श्लोकेनोच्यते ।</p>
<ul>
<li>यत् तु नवं महार्घम् अलंकरणवस्त्रादि परिधीयमानं नासितं तत्र न केवलं वृद्धिहानिः, यावद् धनं[^२९७] नष्टं तत् परिपीड्य मूलतः प्रविशतीति महत्तरैर् व्याख्यातम् । यज्वना तु व्याख्यातम्-[^२९८] यत्र स्वामी व्यवहरति अध्यधीनश् च, तत्राध्यधीनेन[^२९९] बन्धो दत्तः, स्वामिना च दृष्टः, तत्र धारणकेन कस्मिंश्चिद् अवसरे ऽध्यधीनः पृष्टः- &ldquo;प्रयोजनं ममानेन बन्धेनास्ति&rdquo;, तत्रोपनिधिन्यायेन[^३००] तेनानुज्ञातः कालान्तरे भुञ्जानं यदि स्वामी पश्यंस् तदनुज्ञातं बन्धं क्षपितवान् — सतीदृशे विषये ऽर्धवृद्धित्यागः ।</li>
</ul>
<blockquote>
<p>span style=&ldquo;text-decoration-underline;&quot;&gt;तद् अयुक्तम्</span> । यतस् तुल्यो व्यवहारः परस्परापेक्षः स्वामिभृत्ययोः । तत्र[^३०१] तत्रान्यतरेणानुज्ञातेनायम् अनुज्ञातः[^३०२] प्रयुज्यते ऽधर्मतः[^३०३] । स्वामिशब्दस्यार्थे स्वत्वम् ईदृशि विषये भवति । अन्यथा बन्धं यो ददाति सो ऽवश्यं स्वाम्येन युक्तः[^३०४] । अध्यधीनस् तु न स्वामी । यद्य् एवं चौरस् तर्हि । तस्मात् स्वामित्वाध्यारोपः । उपयोगे वाध्यधीने स्वाम्यनुज्ञाव्यवहाराद् ब्रह्मदत्तवत् । अतः पूर्व एवार्थः ।<br>
<strong>स्वामि</strong>ग्रहणं पादपूरणार्थम् । <strong>भुङ्क्ते ऽविचक्षण</strong> इत्य् अकारः संहितया प्रश्लिष्टनिर्दिष्टो वेदितव्यः । यस्य ह्य् अस्ति बुद्धिः &ldquo;वृद्धिर् ममास्त्य् एव, अधिको लाभो वस्तुभोगः&rdquo; इति, सो ऽ<strong>विचक्षणः</strong> । न हि लोकशास्त्रवियोजनीया[^३०५] स्थितिः, यद् उभौ लाभाश् च भोगश् च वृद्धिः स्यात् । तेन सा वृद्धिर् भोक्तव्या । <strong>निष्कृतिः</strong> परशुद्धिः, विनियम इति यावत् ।</p>
</blockquote>
<ul>
<li>span style=&ldquo;text-decoration-underline;&quot;&gt;अन्ये तु</span> द्विगुणीभूते ऽप्य् अमोक्ष्यमाणे प्रतिषेधम् इमम् इच्छन्ति, तस्य हि स्वल्पो ऽपराध इति वदन्तः ।</li>
</ul>
<blockquote>
<p>span style=&ldquo;text-decoration-underline;&quot;&gt;प्रथमं</span> तावद् आदाव् एव तैर् याज्ञवल्क्यवचनस्य विषयो देयः- &ldquo;आधिः प्रणश्येत्&rdquo; (य्ध् २।६०) इति ॥ ८।१५० ॥<br>
<strong>कुसीदवृद्धिर् द्वैगुण्यं नात्येति सकृद् आहिता</strong>[^३०६]** ।**<br>
**धान्ये सदे लवे वाह्ये नातिक्रामति पञ्चताम् ॥ ८।१५१ ॥**</p>
</blockquote>
<p>लाभार्थो धनप्रयोगः <strong>कुसीदम्</strong>, तत्र <strong>वृद्धिः</strong> । अथ वा प्रयुज्यमानं प्रयोक्तृसंबन्धिधनम् एव <strong>कुसीदम्</strong> । &ldquo;मदीयं[^३०७] स्वल्पं दत्त्वाधिकं ग्रहीष्यामि&rdquo; इति धनं दीयते, तत् <strong>कुसीदम्</strong> । तत्र <strong>वृद्धिः</strong> । सा द्विगुणत्वं नातिक्रामति । तावद् उत्तमर्णेन वृद्ध्यर्थं धनं दत्तवताधर्मर्णाद् ग्रहीतव्यं यावन् मूलधनं द्विगुणं प्रविष्टम् ।</p>
<ul>
<li>
<p>span style=&ldquo;text-decoration-underline;&quot;&gt;ननु</span> वृद्धेर् द्वैगुण्यं श्रूयते । मूलेन सह त्रिगुणं प्राप्नोति ।</p>
</li>
<li>
<p>span style=&ldquo;text-decoration-underline;&quot;&gt;नैवम्</span> । गुणो ऽवयव उच्यते । स तावद् अवयविनम् अपेक्षते । प्रकृतं च धनम् । अतः प्रयोगविषयस्य धनस्यानेन प्रकारेण द्वैगुण्यम् उक्तं भवति । तथा च स्मृत्यन्तरम्- &ldquo;चिरस्थाने द्वैगुण्यं प्रयोगस्य&rdquo; (ग्ध् १२।३१), &ldquo;मोच्य आधिस् तदुत्पन्ने प्रविष्टे द्विगुणे धने&rdquo; (य्ध् २।६६) इति ।</p>
</li>
<li>
<p>वृद्धिश् चानेकरूपा । कार्षापणेषु प्रयुक्तेषु कार्षापण एव वर्धते । क्वचित् संततिः । &ldquo;स्त्रीपशूनाम् वा&rdquo; (न्स्म् १।९२) इति संततिः । क्वचिद् आधिभोगः गोभूम्यादेः ।</p>
</li>
<li>
<p>span style=&ldquo;text-decoration-underline;&quot;&gt;तत्रेदं</span> द्वैगुण्यं सरूपवृद्धिविषयं केचिद् आहुः । तत्र हि मुख्यं वृद्धेर् द्वैगुण्यं प्रतीयते । संततौ न विज्ञायते- किं संख्यायास्या[^३०८] द्वैगुण्यम् उत परिमाणेनोत मानतो[^३०९] वेयम् । अतो वेत्याद्यनिश्चयः[^३१०] । पशूनाम् मूल्याद् धि महार्घत्वं हस्त्यश्वादिषु क्रयविक्रयादौ दृश्यत एव । महाप्रमाणा हि महार्घा भवन्ति ।</p>
</li>
<li>
<p>span style=&ldquo;text-decoration-underline;&quot;&gt;ननु</span> च संततौ सारूप्यम् अस्त्य् एव । गोः संततिर् गौर् एव । तत्र भेदोपन्यासो न युक्तो वृद्धिः सरूपा संततिश् चेति ।</p>
</li>
<li>
<p>span style=&ldquo;text-decoration-underline;&quot;&gt;उच्यते</span> । नैकजातीयत्वमात्रेण सारूप्यं भवति, किं तु वयःपरिमाणादिसाम्येन । अतो युक्तो भेदोपन्यासः । भोगलाभे ऽपि कुतो द्वैगुण्यप्रतीतिः । उपकारकाणि[^३११] जनयतुं गावः प्रयुज्यन्ते । गोभूम्यादि पयोयवसादयो यथासंभवं भुज्यन्ते । तत्र कीदृशं द्वैगुण्यम् । समाचारश् च क्वचिद् दृश्यते । वर्षशतानि भूमिर् आ मूलहिरण्यादानाद् भुज्यते । पठति च याज्ञवल्क्यः- &ldquo;आधिश् च भुज्यते तावद् यावत् तन् न प्रदीयते&rdquo; (य्ध् २।९३) इति ।</p>
</li>
<li>
<p>span style=&ldquo;text-decoration-underline;&quot;&gt;अत्रोच्यते</span> । वृद्धिमात्रे श्रूयमाणे द्वैगुण्यं कथं विसेषे ऽवस्थाप्यते । न हि श्रुत्या[^३१२] सामान्यप्रतिपत्तिर् भवन्ती विना प्रमाणेन विशेषे ऽवस्थातुम् अर्हति । यत् तु संतताव् अनुपपन्नं द्वैगुण्यम् इति, अवगमे यत्नः क्रियताम् । मूलमर्षेण परिनिश्चितवता वृद्धिस् तत्सामान्या यत[^३१३] एव तज्जातानां भवति । भूमिभोगे ऽपि यवसगोधूमादौ तत्पच्यमानस्यार्घतः[^३१४] शक्यत एव समत्वं निश्चेतुम् । उपकारवचनो ऽपि गुणशब्दो ऽस्ति । क एवं सति समगुणो भवति क उपकारको भवतीति कथं[^३१५] गम्यते । अनेन यावन् मूल्यं गोधान्यविनिमयाद् उत्पद्यते तावद् एव चेत् तत उत्पन्ना वृद्धिस् तदा भवति समगुणत्वम्, परिमाणादिसाम्याभावे ऽपि । यस् तु क्वचित् समाचारः- भवतैव परिहृतः क्वचिद् ग्रहणं प्रयुञ्जानेन[^३१६] । समाचारभ्रंशसंभवे स्मृतयो नियामिका अर्थवत्यः ।</p>
</li>
</ul>
<blockquote>
<p>&ldquo;अक्षीणि मे दर्शनीयानि पादा मे सुकुमारतराः&rdquo; इत्य्वत् प्रयोगाद् बहुषु[^३१७] बहुवचनम् इति शास्त्रम् आरभ्यते । असति विप्रयोगदर्शने प्रत्याख्यायते । उपसर्जनोपसर्गपौर्वापर्यप्रयोगसिद्ध्यर्थम् उक्तम् । न हि कश्चित् प्रपचतीति प्रयोक्तव्ये पचति प्रेते प्रयुङ्क्त इति । वचनम् अपि[^३१८] &ldquo;आधिस् तु भुज्यते तावद् यावत् तन् न प्रदीयते&rdquo;[^३१९] यावद् दानात् तद्द्विगुणम् अप्रविष्टम्, इत्य् अपि शक्यते नेतुम् । स्मृत्यन्तरैवाक्यत्वाच् चैतद् एव युक्तम् अध्यवसातुम् । उपपादितं चैतन् निपुणतो ऽन्यत्र ।<br>
<strong>सकृद् आहिता</strong> । <strong>सकृद्</strong> इत्य् अनेन व्यवस्थापितो ऽङ्गीकृतः पुनः पुनः प्रोयोग इति यावत् । आधानं स्थापनं उच्यते । वचनव्यवस्थया च निरूपणं स्थापनम् एव । पुनः प्रयोगश् च[^३२०] द्विगुणीभूते धने आदीयमाने भवति । यदा द्विगुणवृद्ध्यर्थम्[^३२१] उत्तमर्णः, अधमर्णश् च तदीयेन धनेन महत्कार्यं करिष्यन् करणपरिवृत्तिं करोतीति या प्राक्तनी वृद्धिर् इयं वाद्यप्रभृति वर्धत इति, तदा द्विगुणभूतम् अपि पुनर् वर्धत एव । पुरुषान्तरसंचारेण वा यदि द्विगुणीभूतं धनिकस्योपयुज्यते, तदाधमर्ण उच्यमानो ऽन्यपुरुषं ददतम् अर्पयति &ldquo;एष त इयद्भिर् अहोभिर् दास्यति&rdquo; इति तत्र स्वहस्तं दीयमानं पुनर् वर्द्धते । न चायं दानं प्रति प्रतिप्रतिभूः किं तु निक्षेप्ता दातैव । एतत् तु ऋजुना &ldquo;पुरुषान्तरम् असंक्रान्तम्&rdquo; (भार् ओन् म्ध् ८।१५०; प्। ११३) इति व्याख्यातम् ।</p>
</blockquote>
<ul>
<li>
<p>अथ वा प्राग् अपि द्वैगुण्याद् यदा बन्धम् अन्यस्मै प्रत्यर्पयति, दीनारेषु सलाभेषु द्वित्वे, तस्य बन्धस्य मोक्ष एव धर्म्यः[^३२२] । बन्धस्य प्राग्वृद्धौ स्थितायां तस्माद् अह्नः प्रभृति पुनर् द्वैगुण्यम् आप्नोति । यदा तदीयं बन्धकं तदनुज्ञयोत्तमर्णेनान्यत्राधाय स्वधनं गृह्यते तदा वर्धते । एष पुरुषान्तरसंचारः ।</p>
</li>
<li>
<p>उभयत्र[^३२३] द्विगुणीभूते प्रयोक्ताधमर्णिकेन येन केन[^३२४] प्रकारेणान्यस्माद् ग्रहणम् अनुज्ञाप्यते । यदि वास्माद् अन्यद् गृह्यते, ग्रहीता देशान्तरं गमिष्यन् कार्यान्तरेण चान्यत्र संचारयति । ऋजुस् (=भार्) तु तस्माद् एवाधर्मर्णाद् अनवीकृते प्रयोगे द्विगुणाधिकां वृद्धिं नेच्छति । अत आह पुरुषान्तरम् असंक्रान्ते पुनःक्रिया । प्रयोजनं च वक्ष्यामः ।</p>
</li>
<li>
<p>ये तु व्याचक्षते- &ldquo;या वृद्धिर् उपचिता सांवत्सरी युगपत् सर्वैवानीयते[^३२५] तत्रायं विधिः । या पुनः प्राप्तदानापि सर्वा न दीयते तत्र द्विगुनाद् अधिकग्रहणम् अपि,&rdquo; तेषां न <strong>न</strong>शब्दो यथार्थो नाप्य् <strong>आहित</strong> इति । सांवत्सरी तावद् उपचिता ग्राह्या द्वितीयसंवत्सरे पुनर् आनयनम् अस्त्य् एवेति न क्वचिद् द्वैगुण्यनियमः स्यात् ।</p>
</li>
<li>
<p>span style=&ldquo;text-decoration-underline;&quot;&gt;अथ यो</span> द्विगुणीभूतं सलाभं धनम् आनयति तत्राधिकनिषेधो ऽस्तु । प्राग् द्वैगुण्याद्[^३२६] वृद्धिमात्रदानसमर्थो[^३२७] वृद्धिं ददाति । मूलं तस्यापरिमितग्रहणम् इति ।</p>
</li>
<li>
<p>span style=&ldquo;text-decoration-underline;&quot;&gt;एतद् अपि</span> न किंचित् । यः संवहति तस्यानुग्रहो न्याय्यो नाधिकग्रहणम् । यस् तु राज्ञा[^३२८] द्विगुणीभूतम् अपि कथंचिद् आप्यते तस्याधिकमोक्ष इत्य् एतद् अन्याय्यम् । न च्<strong>आहिते</strong>त्यस्य[^३२९] शब्दस्यायम् अर्थः ।</p>
</li>
</ul>
<blockquote>
<p>अथ &ldquo;आहृता&rdquo; इति[^३३०] पाठान्तरम् । तथापि <strong>सकृच्</strong>छब्दो न निश्चितार्थो न्यायस्[^३३१] तु परित्यक्तः स्वकृतश् च पाठः स्यान् न मानवी स्मृतिर् इत्य् उक्तैव व्यवस्था न्याय्या ।<br>
<strong>धान्या</strong>दिषु <strong>पञ्चतां</strong> पञ्चगुणताम् नात्येति । स्मृत्यन्तरे धान्ये चतुर्गुणोक्ता &ldquo;हिरण्यवस्त्रधान्यानां वृद्धिर् द्वित्रिचतुर्गुणाः&rdquo; (न्स्म् १।९२) इति । तत्र व्यवस्था- यदि दरिद्रभूतः प्रयोक्ता ग्रहीता च महाधनसंपन्नस् तेन धान्येन महान्तम् अर्थं कृतवांस् तदा पञ्चगुणान्यथा चतुर्गणा । <strong>सदं</strong>[^३३२] फलं वार्षम्, धान्यस्य पृथगुपादानात् । लव[^३३३] उदीच्येषूर्णाविषयः प्रसिद्धः । <strong>वाह्यो</strong> गर्दभोष्ट्रबलीवर्दादिः ॥ ८।१५१ ॥<br>
<strong>कृतानुसाराद् अधिका व्यतिरिक्ता न सिद्ध्यति ।</strong><br>
<strong>कुसीदपथम् आहुस् तं पञ्चकं शतम् अर्हति ॥ ८।१५२ ॥</strong></p>
</blockquote>
<p>अनुसरन्त्य् अनुधावन्त्य् अनुवर्तन्ते सर्व एवार्था एतम् इत्य् <strong>अनुसारः</strong> । शास्त्रोदितः समाचारः । स च विविधो ऽशीतिभागादिः पञ्चकशतपर्यन्तः । तस्माद् <strong>अधिका</strong> वृद्धिः <strong>कृता</strong> यावत् तथाधमर्णेनोत्तमर्णस्य <strong>न सिध्यति</strong> । कुतः, <strong>व्यतिरिक्ता</strong> यतः शास्त्रबाह्येत्य् अर्थः ।</p>
<ul>
<li>अर्थवादान्तरम् आह । <strong>कुसीदपथम् आहुस् तम्</strong> इति । कुपुरुषा यत्र सीदन्ति <strong>कुशीदम्</strong> । धर्मेण तद् धनिनो लक्ष्यन्ते । कुशीदीनाम् अयं <strong>पन्था</strong> मार्गो व्यवहारो न साधूनाम् इति निन्दा । यस्यावश्यम् अधिका कर्तव्या — महद् धि कार्यम् अयं मदीयेन धनेन साधयतीति बुद्ध्या — तदा वर्णविभागम् अनपेक्ष्य[^३३४] <strong>पञ्चकं शतं</strong> ग्रहीतुम् <strong>अर्हति</strong> लिप्सेत्, तदर्थम्[^३३५] इदम् उच्यते ।</li>
</ul>
<blockquote>
<p>पाठान्तरम् &ldquo;कृता तु साराद् अधिका&rdquo;[^३३६] इति । यस्याकिंचनस्य सतः स्वल्पा कृता, तेनैव धनेनान्यथा वा महार्थतां प्राप्तस् तस्य या पुरुषसाराद् अधिका[^३३७] <strong>न सिध्यति</strong>, यः परं पञ्चकशतम् अर्हति ॥ ८।१५२ ॥<br>
<strong>नातिसांवत्सरीं वृद्धिं न चादृष्टां विनिर्हरेत्</strong>[^३३८]** ।**<br>
**चक्रवृद्धिः कालवृद्धिः कारिता कायिका च या ॥ ८।१५३ ॥**</p>
</blockquote>
<p>संवत्सरे भवा <strong>सांवत्सरी</strong> । ताम्[^३३९] <strong>अति</strong>क्रान्ता <strong>सांवत्सरी</strong> । भवप्रत्ययार्थः सामर्थ्याद् अन्तर्भूतः । अथ वा संवत्सरम् अतिक्रान्ता <strong>अतिसंवत्सरेति</strong> प्राप्ते वृद्धीकारौ छन्दस्तुल्यत्वात् कर्तव्यौ ।</p>
<blockquote>
<p>येषां वृद्धिर् अनन्तप्रक्रान्तपञ्चकं[^३४०] शतं सर्ववर्णविषया सा संवत्सरं यावद् ग्रहीतव्या, नातीते संवत्सरे । अथ वा यावत् संवत्सरम् । संवत्सरो वर्षः । तावद्[^३४१] वृद्धिर् न मार्गिणीया[^३४२] । अधमर्णेनापि संवत्सराद् ऊर्ध्वं न विलंबितव्यम् ।<br>
<strong>विनिर्हरेद्</strong> विनिष्कृष्य स्वधनाद् आरभ्योपनयेद् इत्य् अर्थः । अर्वाग् अपि संवत्सराद् या दीयते साप्य् अतिक्रान्तसंवत्सरैव ।</p>
</blockquote>
<ul>
<li>अथ वा मासाद् आरभ्य संवत्सरस्य यावद् वृद्धिः परिमाणतो निरूपितव्या । मासेन यद् वर्द्धते संवत्सरेण वेत्य् एवं प्रयोगः कर्तव्यः, न तु संवत्सरद्वयस्य लाभार्थी कदाचिच् चिरकालं ग्राहयति किं मे कतिपयमासिकेन[^३४३] लाभेन यदि द्वे वर्षे ततो ऽधिकं वा गृह्णासि, तद्ग्रहणे एषा वेयता कालेन वृद्धिस् तत्रार्वाचीनम् अपि ददद् अधर्मर्णे द्विसांवत्सरीं यथाकालकृतां तदा दाप्येत । &ldquo;एकां वृद्धिम् अनादेयां न दद्यान् नापि दापयेत्&rdquo; इति । यथा मासिकी वृद्धिः प्रथमे मासि द्वितीय एवाह्नि शोधयन् दाप्यते तथा यदैवम् अभ्युपैति संवत्सरेण यद् वर्धत इति तदा तथैव दाप्यते, न तु तदधिककालकृता ।</li>
</ul>
<p><strong>न चादृष्टां विनिर्हरेत्</strong> । शास्त्रे या न दृष्टा दशैकादशिकाद्या पञ्चकाद् अधिका न तां गृह्णीयात् । &ldquo;व्यतिरिक्ता न सिध्यति&rdquo; (म्ध् ८।१५२) इत्य् अस्यैवायम् अनुवाद इति <span style="text-decoration-underline;">केचित्</span> । इदं तु युक्तम् । <strong>अदृष्टाम्</strong> अनुपचिताम् इत्य् अर्थः । यावद् बहुभिर् मासैर् न संहतीभूता तावन् न ग्राह्या दिवसवृद्धिर् मासवृद्धिः ।</p>
<ul>
<li>span style=&ldquo;text-decoration-underline;&quot;&gt;ननु</span> च &ldquo;मासस्य वृद्धिं[^३४४] गृह्णीयात्&rdquo; (म्स्ह् ८।१४२) इत्य् उक्तम् ।</li>
</ul>
<blockquote>
<p>span style=&ldquo;text-decoration-underline;&quot;&gt;परिमाणं</span> मासिकं तद्वृद्धेर् न तु ग्रहणम् ।<br>
<strong>चक्रवृद्धिः कालवृद्धिः कारिका कायिका च या</strong>, ताम् अपि न <strong>विनिर्हरेद्</strong> इत्य् अनुषङ्गः । नैवादद्याद् इति[^३४५] । यद्य् अप्य् अधमर्णस्य[^३४६] प्रतिषेधस् तथापि सामर्थ्याद् उत्तमर्णस्यैव द्रष्टव्यः । अधमर्णो ह्य् आर्तः किं न करोति । अथ वा विनिर्हारो ग्रहणम् एव । तेनोत्तमर्णस्यैव शाब्दः प्रतिषेधः ।</p>
</blockquote>
<ul>
<li>
<p>span style=&ldquo;text-decoration-underline;&quot;&gt;ननु</span> च द्विकादिवृद्धिविधानाच् चक्रवृद्ध्यादीनान् प्राप्तिर् एव नास्ति । किं प्रतिषेधानुषङ्गेण ।</p>
</li>
<li>
<p>span style=&ldquo;text-decoration-underline;&quot;&gt;उच्यते</span> । अप्राप्तः प्रतिषेधः पाक्षिकीं वृद्धिम् अनुमापयति । यथाधाने न ब्रह्मसामाभिगायेद् इत्य् अविहितं सामगानं प्रतिषेधेनास्तीति ज्ञापयति । तेनैता अपि प्रतिषेधद्वारेणाभ्यनुज्ञायन्ते । केषांचिद् दूरव्यवहारिणां[^३४७] चक्रवृद्ध्यादयो ऽपि भवन्ति । तेन स्थलपथवारिपथिका वणिजो यथोक्तम्-</p>
</li>
<li>
<p>कान्तारगास् तु दशकं सामुद्रा विंशकं शतम् ।</p>
</li>
<li>
<p>दद्युर् वा स्वकृतां वृद्धिं सर्वे सर्वासु जातिषु ॥ इति । (य्ध् २।४१)</p>
</li>
</ul>
<p>कान्तारगादीनाम् एव स्वकृता सर्वजातिविषया साधारणी वृद्धिर् न त्व् अन्येषाम् । तत्र चक्रवृद्धिः स्मृत्यन्तरे पठिता- &ldquo;वृद्धेर् वृद्धिश् चक्रवृद्धिः&rdquo; (न्स्म् १।८९) ।</p>
<blockquote>
<p>span style=&ldquo;text-decoration-underline;&quot;&gt;अन्ये तु</span> चक्रवद्यानं गन्त्र्यादि,[^३४८] तद्वृद्धिश् चक्रवृद्धिः । तेषां यस्मिन्न् अहनि चक्रं वर्तते तत्रैव वृद्धिः । यदा तु नदीसंतारे दुर्दिनादिना अप्रयाणं तदा नास्ति वृद्धिः । एवम् अन्येषाम् अपि बलीवर्दादिवाह्यप्रयोक्तॄणाम् ईदृशी वृद्धिश् चक्रवृद्दिर् उच्यते ।<br>
<strong>कालवृद्धिः</strong> &ldquo;प्रतिमासं तु कालिका&rdquo; (च्ड़्। न्स्म् १।८८) । मासग्रहणम् उपलक्षणार्थम् । यानुपचिता वृद्धिर् दिवसे दिवसे गृह्यते मासि मासि वा यस्याः कालो न प्रतीक्ष्यते अथ चैतस्मिन् काले यदि न[^३४९] ददासि तदा द्विगुणीभवति धनम् इत्य् एकरूपा कालवृद्धिः ।<br>
<strong>कारिता</strong> । इत्थंकृतां यावती वा परस्परोपकारापेक्षयोत्तमर्णाधर्मर्णौ कुरुतः । एषापि दिग्भागवणिजाम् एव । अन्येषां तु &ldquo;व्यतिरिक्ता न सिध्यति&rdquo; इत्य् उक्तम्, &ldquo;पञ्चकं शतम् अर्हति&rdquo; (म्ध् ८।१५२) इति ।</p>
</blockquote>
<ul>
<li>अथ वा[^३५०] हिरण्ये प्रयुक्ते वासांसि वृद्ध्या गृह्यन्ते, तत्राधिलक्षणं द्रव्यम्, सा <strong>कारिता,</strong> यथाभोगलाभे न्यासरूपविषये च स्यात् ।</li>
</ul>
<p><strong>कायिका</strong> कायकर्मणा संशोध्या । कायजीविका च, एषां क्रमेण क्रमेलकादिजीविनाम्[^३५१] ॥ ८।१५३ ॥</p>
<blockquote>
<p><strong>ऋणं दातुम् अशक्तो यः कर्तुम् इच्छेत् पुनः क्रियाम् ।</strong><br>
<strong>स दत्त्वा निर्जितां वृद्धिं करणं परिवर्तयेत् ॥ ८।१५४ ॥</strong></p>
</blockquote>
<p>वृद्धिद्विगुणीभूतम् <strong>ऋणं</strong> धनपरिक्षयाद् <strong>दातुम् अशक्तो यः</strong> <strong>स</strong> <strong>पुनः क्रियाम्</strong> कारयितव्यः । <strong>करणं</strong> लेख्यसाक्ष्यादि परिवर्तयितव्यः । <strong>वृद्धिं</strong> तु दद्यात् <strong>निर्जिताम्</strong>, यावती गणनया भवतीत्य् अर्थः । द्विगुणाद् अधिकं न ग्राह्यम् इति यद् उक्तं तस्यायम् अपवादः । नवो[^३५२] ह्य् अयं प्रयोग इति । कुतः पुनः द्वैगुण्यापवादार्थता । यावता नेह किंचिद् ईदृशं वचनम् अस्ति वृद्धिसहितं धनं वर्धते मूलधनं वा । केवलं पुनः क्रिया श्रूयते । सा च <strong>करणं</strong> <strong>परिवर्तयेद्</strong> इति व्याख्यान्तरेण व्याख्याता ।</p>
<ul>
<li>
<p>span style=&ldquo;text-decoration-underline;&quot;&gt;यदि</span> न वर्धते किम् अर्थं तर्हि करणपरिवर्तनम् ।</p>
</li>
<li>
<p>span style=&ldquo;text-decoration-underline;&quot;&gt;उच्यते</span> । शान्तलाभे धने ऽदीयमाने आलस्यादिसंभावना[^३५३] साक्षिणश् च दीर्घे गच्छति काले विस्मरेयुः । यथोक्तम् ।</p>
</li>
<li>
<p>यत्र कार्ये भवेद् येन कृतोपेक्षा दशाब्दिकी ।</p>
</li>
<li>
<p>विवादस् तत्र नैव स्यात् साहसेषु विशेषतः ॥</p>
</li>
</ul>
<p>तथा &ldquo;दशवर्षोपेक्षितम् ऋणम् असाध्यम्&rdquo; (कश् ३।११।१३) इति । तथाच पूर्वे स्म व्याचक्षते ।</p>
<ul>
<li>
<p>अयं च राज्ञः उपदेशः पीडितस्यानुग्रहः । यदि च द्विगुणस्य नवीकरणेन पुनः प्रयोगो[^३५४] वृद्धिसहितस्य पुनर् वृद्धिर् महांश् च[^३५५] पीडितस्यानुग्रहः । अथ सर्वं तदानीम् अवष्टभ्य न दाप्यते, एषो ऽनुग्रहो निर्धनस्य । ईदृशो ऽनुग्रहो दैवेनैव कृतः । तथा च सर्वस्मृतिष्व् अस्याम् अवस्थायां विहितम् ।</p>
</li>
<li>
<p>अथ शक्तिविहीनः स्याद् ऋणी कालविपर्ययात् ।</p>
</li>
<li>
<p>प्रेक्ष्य शक्तिम्[^३५६] ऋणं दाप्यः काले देशे यथोदयम् ॥</p>
</li>
</ul>
<blockquote>
<p>यद्य् अधमर्णो दैवदोषान् निर्धनीभूतस् तदा न दुर्गावरोधादिना राज्ञा पीडयितव्यः । किं तर्हि कर्तव्यम् । यदास्य कथंचिद् धनं भवेत् तदा यथासंभवं शनैः शनैर् दापयितव्यः । &ldquo;प्रेक्ष्य शक्तिम्&rdquo; धनवत्तां[^३५७] ज्ञात्वेत्य् अर्थः । दाप्य्ः उचितस्य । वक्ष्यति &ldquo;कर्मणापि समं कुर्यात्&rdquo; (म्ध् ८।१७७) इति । तस्मात् कारणपरिवृत्तौ[^३५८] यद् एवोक्तम् अस्माभिस् तद् एव प्रयोजनम् ॥ ८।१५४ ॥<br>
<strong>अदर्शयित्वा तत्रैव हिरण्यं परिवर्तयेत् ।</strong><br>
<strong>यावती संभवेद् वृद्धिस् तावतीं दातुम् अर्हति ॥ ८।१५५ ॥</strong></p>
</blockquote>
<p><strong>अदर्शयित्वा हिरण्यम्</strong>, अदत्वा निर्धनत्वाद् वृद्धिहिरण्यम्,[^३५९] <strong>तत्रैव</strong> पुनः करणं <strong>परिवर्तयेत्</strong> । साक्षिसमक्षम् एवं ब्रूयात् &ldquo;एतावन् मुलम् अस्मै धारयामि, एतावती च वृद्धिः&rdquo; इति । पत्रे चारोपयेत्[^३६०] । यावती संभवेद् वृद्धिर्[^३६१] इति तावद् व्याचक्षते । पुनः करणे वृद्धिसहितमूलीभूते लघीयसी वृद्धिः कर्तव्या, यावत्या वृद्ध्या नातिपीड्यते । या प्राग् आसीत् ततो न्यूनेत्य् अर्थः ।</p>
<blockquote>
<p>यज्वासहायनारदानां[^३६२] तु मते काकिणीमात्रम् अपि शक्तः करणपरिवृत्तिकाले दापयितव्यः । येन साक्षिणः न श्रवणमात्रे[^३६३] साक्षित्वम्, ददाति[^३६४] तत्समक्षम् अधमर्णो ऽर्थसंबन्धो ऽपि प्रत्यक्षीभवति[^३६५] । यतः श्रवणात् स्रवणे[^३६६] च कृता भविष्यन्ति, तातश् चित्ते[^३६७] तिष्ठति धनं[^३६८] दशवर्षोपेक्षितम् इत्यादि विनश्वरं भविष्यति ॥ ८।१५५ ॥<br>
<strong>चक्रवृद्धिं समारूढो देशकालव्यवस्थितः ।</strong><br>
<strong>अतिक्रामन् देशकालौ न तत्फलम् अवाप्नुयात् ॥ ८।१५६ ॥</strong></p>
</blockquote>
<p>&ldquo;वाराणसीं यास्यामि त्वदीया युग्या[^३६९] मे भाण्डं च नेतुर्[^३७०] एषा च ते वृद्धिः&rdquo; इति । तत्र यदि कान्तारनदीसंतरणराष्ट्रोपप्लवादिना[^३७१] तं देशं न गतस् ततो ऽर्वाग् देशात् कियता लाभेन प्रवृत्त्या व्यावृत्तस् तदा यथानिरूपिता वृद्दिहिर् न दाप्यते । यतस् तं देशं यावद् वहतां या वृद्धिर् अप्राप्तानां[^३७२] सा कथं स्यात् । दीर्घम् अध्वानं वहतां युग्यानां महान् क्लेशः स्वामिनश् च तावन्तं कालं कृतैव वृद्धिर् युग्योपकारः । शीघ्रं तु प्रतिनिवृत्तानां स्वामिनः पुनर् अन्यत्रोपकारणं संपद्यत एव । एष एवातिक्रमः ।</p>
<ul>
<li>एवं कालातिक्रमः- &ldquo;मासम् मे वहन्तु[^३७३] बलीवर्दा इयती तव वृद्धिः&rdquo; इति । तत्र यदि पक्षात् प्रत्येति, तत्र <strong>चक्रवृद्धिम्</strong> अधमर्णः <strong>समारूढः</strong> प्रतिपन्नो ऽङ्गीकृतवान् इति यावत् । तस्यां वृद्धौ <strong>देशकालौ व्यवस्थितौ</strong> यत् तया पूर्वोक्तेन प्रकारेण देशविशेषं कालविशेषं वा आस्थितवान्,[^३७४] न निर्विशेषणम् एव कृतवान्, स एवंविधो ऽधमर्णस् तौ देशकालौ अतिक्रमन्[^३७५] <strong>न प्राप्नुयात् तत्फलं</strong> वृद्ध्याख्यं नाप्नुयान् न भजेत न दद्याद् इत्य् अर्थः ॥ ८।१५६ ॥</li>
</ul>
<p><em>किं तत्र नैवास्ति वृद्धिर् अथ वा पञ्चकं शतम् । नेत्य् आह ।</em></p>
<blockquote>
<p><strong>समुद्रयानकुशला देशकालार्थदर्शिनः ।</strong><br>
<strong>स्थापयन्ति तु यां वृद्धिं सा तत्राधिगमं प्रति ॥ ८।१५७ ॥</strong></p>
</blockquote>
<p><strong>समुद्रयान</strong>ग्रहणं यात्रोपलक्षणार्थम् । स्थलपथिका[^३७६] वारिपथिकाश् च वणिजो <strong>यां वृद्धिं स्थापयन्ति सा तत्राधिगमनं प्रति</strong> निश्चयं प्रति । सैव निश्चेतव्येत्य् अर्थः । <strong>देशकालार्थदर्शिनो</strong> ऽस्मिन् प्रदेश इयान् अर्थलाभो ऽस्मिन् इयान् इति ये पश्यन्ति जानते, न तु समुद्रयान एव च ये <strong>कुशलाः</strong> कर्णधारादयः ।</p>
<ul>
<li>span style=&ldquo;text-decoration-underline;&quot;&gt;अन्ये</span> पूर्वश्लोकम् एवं व्याचक्षते यदृच्छाध्याहारेण । अधमर्णेन या देशकालं चाश्रिता तां च प्राप्य तद्देशोदितं फलं लाभाख्यं तस्माद्[^३७७] देशाद् यदि नाप्नुयात्, तदा कीदृशी तत्र वृद्धिर् इत्य् आकाङ्क्षायाम् उत्तरश्लोकः । चक्रवृद्धिग्रहणं कारिताया अपि प्रदर्शनार्थम् ।</li>
</ul>
<blockquote>
<p>लोभातिशयभाजां वणिजां क्षयव्ययायसंविधिज्ञाः[^३७८] परस्परस्य यां वृद्धिं स्थापयेयुस् तां राजा प्रमाणीकुर्यात् । <strong>तत्राधिगमं प्रतीति</strong> । प्रतिः कर्मप्रवचनीयो ऽधिगमस्य लक्षणत्वात् &ldquo;लक्षणेत्थंभूताख्याने&rdquo; (पाण् १।४।९०) तद्युक्ते च द्वितीया ॥ ८।१५७ ॥<br>
<strong>यो यस्य प्रतिभूस् तिष्ठेद् दर्शनायेह मानवः ।</strong><br>
<strong>अदर्शयन् स तं तस्य यतेत स्वधनाद् ऋणम् ॥ ८।१५८ ॥</strong></p>
</blockquote>
<p>ऋणप्रयोगे द्विविधो[^३७९] विश्रम्भः प्रतिभूर् आधिर् वा । तत्र प्रतिभूपक्ष इदम् उच्यते । त्रिविधश् च प्रतिभूः दर्शने प्रत्यये दाने च । तत्र दर्शनप्रतिभुवम् अधिकृत्येदम् आह । <strong>यस्य दर्शनाय प्रतिभूस् तिष्ठेद्</strong> अमुष्मिन् प्रदेशे मयैष तव दर्शनीयः, स तथा कुर्वन् <strong>स्वधानात् तस्य ऋणं यतेत</strong> प्रयत्नं कुर्याद् दातुम् इति शेषः । दद्याद् इति यावत् । <strong>ऋण</strong>ग्रहणं व्यवहारवस्तुमात्रोपलक्षणार्थम् । तेन यावन्तो ऽर्थविषया व्यवहारे ऽनुक्राम्यन्ते,[^३८०] तद्[^३८१] वस्तु दद्याद् दर्शनेनान्यतरेणाभियुक्तः । वाक्पारुष्यसंग्रहणादौ पणपरिभाषा कर्तव्या । यदि न दर्शितं चेत् तन्मया[^३८२] दातव्यम् । अकृतायां तु परिभाषायां राजदण्डम् एव दाप्यः । शरीरे तु निग्रहे तन्निष्क्रयणं[^३८३] सुवर्णम् ॥ ८।१५८ ॥</p>
<blockquote>
<p><strong>प्रातिभाव्यं वृथादानम् आक्षिकं सौरिकं च यत् ।</strong><br>
<strong>दण्डशुल्कावशेषं च न पुत्रो दातुम् अर्हति ॥ ८।१५९ ॥</strong></p>
</blockquote>
<p>प्रतिभुवः कर्म <strong>प्रातिभाव्यम्</strong> । प्रतिभुवा यत् कर्तव्यं परर्णसंशोदनादि तत् <strong>प्रातिभाव्यम्</strong> । अर्हत्ता[^३८४] योग्यता । सानेन प्रतिषिध्यते । तस्यां च प्रतिषिद्धायाम् अधिकारप्रतिषेधः[^३८५] । अनधिकृतश् च न ददातीत्य् एवं न दातव्यम् इत्य् उक्तं भवति । सर्वत्रार्हतौ क्रियापदे व्याख्यायाते[^३८६] द्रष्टव्ये[^३८७] ।</p>
<ul>
<li>span style=&ldquo;text-decoration-underline;&quot;&gt;कथं</span> पुनः पुत्रस्य प्रातिभाव्यादिप्राप्तिस् तर्हि, तदृणस्य पित्रागृहीतत्वात् ।</li>
</ul>
<blockquote>
<p>span style=&ldquo;text-decoration-underline;&quot;&gt;नैष दोषः</span> । यद् येन दातव्यतयाङ्गीकृतं तद् गृहीततुल्यफलत्वाद् गृहीतम् एव । तन्निश्चितस्वरूपत्वम् आपन्नाः, अतः प्रतिषिध्यन्ते ।<br>
<strong>वृथादानं</strong> परिहासादिनिमित्तं प्रतिश्रवणम्- &ldquo;कुरु कार्यम् इदं मम,[^३८८] परिनिष्पन्ने[^३८९] इदं दास्यामि&rdquo; इति निष्पादिते कार्ये पित्रादत्ते[^३९०] प्रतिश्रुते कथंचित् पुत्रो न दाप्यते । एवं पारितोषिकादि बन्दिपरिहासादिविषयम् । यद् वाहम्[^३९१] अमुष्माद् वणिज एतस्येद्यद् दापये[^३९२] इति, तत्र तु मनुष्ये प्रेषिते कथंचिद् दातुम् अघटिते ऽसंनिधानाद् वणिजो ऽन्यतो ऽपि कारणाद् दत्तान्तरे पितरि मृते, पुत्रो न दाप्यते ।</p>
</blockquote>
<ul>
<li>अक्षिनिमित्तम् <strong>आक्षिकम्</strong>, सभिकाय यद् धार्यते ऽन्यतो वा यत् प्रयोजनं[^३९३] तद् गृहीतम् इति शक्यते ज्ञतुम् । तस्य प्रतिषेधः । यः परित्यक्तबान्धवो ऽक्षमालास्व् एव शय्यासनविहारी प्रसिद्धः क्रीडनकस् तदृणम् <strong>आक्षिकम्</strong> इति शक्यते निश्चेतुम् ।</li>
</ul>
<blockquote>
<p>सुरापाननिमित्तं <strong>सौरिकम्</strong> । सुराग्रहणं मद्योपलक्षणार्थम् । तेन यः पानशौण्डो ऽत्यन्तमद्यपस् तदृणप्रतिषेधः ।<br>
<strong>दण्डशुल्कयोर् अवशेषः</strong> । यत्र पित्रा दण्डांशः शुल्कांशश्[^३९४] च कश्चिद् दत्तः परिपूर्णौ दण्डशुल्कौ न दत्तौ, तादृशस्य प्रतिषेधः ।</p>
</blockquote>
<blockquote>
<p>यत्र तु न किंचित् पित्रा दत्तं[^३९५] तद् दाप्यते । स्मृत्यन्तरे ऽप्य् अविशेषेणोक्तम्- &ldquo;प्रातिभाव्यवणिक्शुल्कमद्यद्यूतदण्डाः पुत्रान् नाध्याभवेयुः&rdquo;[^३९६] (ग्ध् १२।४१) इति । तत्र विकल्पः । महत्य् अपराधे महति च धने पैत्रिके ऽवशेषस्य प्रतिषेधः । शुल्के ऽप्य् एवम् । स्वल्पे तु सर्वस्य ॥ ८।१५९ ॥<br>
<strong>दर्शनप्रातिभाव्ये तु विधिः स्यात् पूर्वचोदितः ।</strong><br>
<strong>दानप्रतिभुवि प्रेते दायादान् अपि दापयेत् ॥ ८।१६० ॥</strong></p>
</blockquote>
<p><strong>पूर्व</strong>श्लोके यो <strong>विधिर्</strong> मया <strong>चोदित</strong> उक्तः, यथा पुत्राणां न भवति पैत्रिकं प्रातिभाव्यम्, तद् <strong>दर्शनप्रातिभाव्ये</strong> । यद्य् एवं प्रत्ययप्रतिभुवः पुत्रा दाप्यन्ताम्, अत आह <strong>दानप्रतिभुवि प्रेते दायादाः</strong> पुत्रा <strong>दाप्यन्ते</strong>, नान्यस्मिन् ।</p>
<ul>
<li>
<p>span style=&ldquo;text-decoration-underline;&quot;&gt;यद्य् एवं</span> प्रथमो ऽर्धश्लोको ऽनर्थकः । दानप्रतिभुवः पुत्राणां साधन उक्ते[^३९७] सामर्थ्याद् अन्यस्य[^३९८] प्रतिभुवो नास्ति पुत्राणां संबन्ध इति गम्यते । अथ विस्पष्टार्थम् उच्यते । प्रत्ययग्रहणम् अपि कर्तव्यम् । इतरथा प्रतिषेधे[^३९९] दर्शनग्रहणाद्[^४००] विधौ च दानग्रहणाद् उभयपरिभ्रष्टस्य किं विधिर् उत प्रतिषेध[^४०१] इति संशयः स्यात् ।</p>
</li>
<li>
<p>span style=&ldquo;text-decoration-underline;&quot;&gt;नास्ति</span> संशयः, स्मृत्यन्तरे स्पष्टम् उक्तत्वात्-</p>
</li>
<li>
<p>दर्शनप्रतिभूर् यत्र मृतः प्रात्ययिको ऽपि वा ।</p>
</li>
<li>
<p>न तत्पुत्रा ऋणं दद्युर् दद्युर् दानाय ये स्थिताः ॥ इति । (य्ध् २।५६)</p>
</li>
</ul>
<p>इहापि <strong>दानप्रतिभुवी</strong>त्य् अस्य विधित्वाद् अन्यत्राप्राप्तिः । <strong>दर्शन</strong>ग्रहणम् उपलक्षणार्थम् । अनुवादे चोपलक्षणत्वम् अदोषः । किंप्रयोजनम् इति चेत्, विचित्रा श्लोकानां कृतिर् मानवी ॥ ८।१६० ॥</p>
<blockquote>
<p><strong>अदातरि पुनर् दाता विज्ञातप्रकृताव् ऋणम् ।</strong><br>
<strong>पश्चात् प्रतिभुवि प्रेते परीप्सेत् केन हेतुना ॥ ८।१६१ ॥</strong></p>
</blockquote>
<p>अनेन श्लोकेन संदिहानः प्रश्नं कृत्वोत्तरेण निश्चाययति । संदेहहेतुः[^४०२] पदद्वयेन &ldquo;<strong>अदातरि</strong>,&rdquo; &ldquo;<strong>विज्ञातप्रकृतौ</strong>&rdquo; इति । सप्तम्यन्तानि समानाधिकरणानि पदानि व्याख्यायन्ते- <strong>अदातरि, प्रतिभुवि, प्रतिज्ञातप्रकृतौ</strong> च[^४०३] । <strong>ऋणम्</strong> अनुत्तमर्णः <strong>केन हेतुना</strong> <strong>परीप्सेत</strong> लब्धुम् इच्छेत्, किं केवलेनैवात्मव्यापारेण ततः प्रतिभुवः पुत्रम् अपि व्यापारयति ।</p>
<ul>
<li>
<p>span style=&ldquo;text-decoration-underline;&quot;&gt;कुतः</span> संदेहः ।</p>
</li>
<li>
<p>span style=&ldquo;text-decoration-underline;&quot;&gt;उक्तम्</span> &ldquo;<strong>प्रेते दानप्रतिभुवि</strong>&rdquo; इति ततो ऽन्यस्मिन् मृते[^४०४] कस् तत्पुत्राणां संबन्धः । यतस् तु खलु <strong>विज्ञातप्रकृतिर्</strong> विज्ञातकारणः प्रतिभूत्वेन धनं गृहीत्वा स्थित इत्य् एतन् निश्चितम्, अतो भवति बुद्धिर् अस्ति तत्पुत्राणां संबन्धो यतस् तेन ऋणसंशुद्ध्यर्थम् अस्य निसृष्टम् इति ।</p>
</li>
</ul>
<p><strong>पुनः</strong>शब्दः पूर्वस्माद् विशेषम् आह । यति दानप्रतिभुवः पुत्राः संबध्यन्ते । यस् तर्ह्य् अदाता तस्मिन् मृते । <strong>दाता</strong> उत्तमर्णः । <strong>पश्चात्</strong> तत उत्तरकालम् इत्य् अर्थः । शेषं व्याख्यातम् । <strong>परीप्सा</strong> प्राप्तीछा ॥ ८।१६१ ॥</p>
<blockquote>
<p><strong>निरादिष्टधनश् चेत् तु प्रतिभूः स्याद् अलंधनः ।</strong><br>
<strong>स्वधनाद् एव तद् दद्यान् निरादिष्ट इति स्थितिः ॥ ८।१६२ ॥</strong></p>
</blockquote>
<p><strong>निरादिष्टं</strong> निसृष्टं स्वधनाद् अर्पितम्- &ldquo;भव लग्नक इदं ते धनं मत्तस् त्वया संशोधनीयं यद्य् अहं न दद्याम्&rdquo; । <strong>अलंधनः</strong> पर्याप्तधनः । यावद् धनम् उत्तमर्णाय दातव्यं तावत् परिपूर्णं प्रसृष्टम् । स्वल्पे तु निसृष्टे बहुनि संशोध्ये न दापयितव्यः । पूर्वस्य प्रश्नस्योत्तरम् इदम् । यद्य् अपि न[^४०५] दानप्रतिभूर् अद्य निरादिष्टस् तत् तत्पुत्रो दाप्यते स्वधनाद् एव । तद्वद् यो[^४०६] निरादिष्टपुत्र इति द्रष्टव्यम्, तस्यैव प्रकृतत्वात्, साक्षात् प्रतिभुवस् तु प्रतिभूत्वाद् एव प्राप्तिर् इति चेन् मैवम् । निरादेशनेन[^४०७] इति स्थितिर् एषा शास्त्रमर्यादा । विचाराद् एवावलंबन इति सिद्धे यन् निरादिष्टो ऽलंबन इति चैवम् अभिधानं तत्पद्यग्रन्थानुरोधेन ॥ ८।१६२ ॥</p>
<blockquote>
<p><strong>मत्तोन्मत्तार्ताध्यधीनैर् बालेन स्थविरेण वा ।</strong><br>
<strong>असंबद्धकृतश् चैव व्यवहारो न सिध्यति ॥ ८।१६३ ॥</strong></p>
</blockquote>
<p>कार्यपर्यायो <strong>व्यवहार</strong>शब्दः । यत् किंचिद् दानाधानविक्रयादिकार्यं लेख्यादि च प्रमाणम्, एतैः कृतं तन् <strong>न सिध्यति</strong> कृतम् अप्य् अकृतं भवति । <strong>मत्तोन्मत्तौ</strong> विख्यातौ ।</p>
<p><strong>आर्तो</strong> धनबन्धुनाशादिपीडितः प्रत्युपस्थितभयश् च । यौगिकत्वान् मत्तादिशब्दानां यावन् मदादियुक्तास् तावत् तत्प्रमाणाभावबोधको[^४०८] ऽयं प्रतिषेधः । प्रदर्शनार्थं चैतद् अप्रकृतिस्थत्वमात्रस्य । यथोक्त-</p>
<ul>
<li>
<p>कुर्याद् प्रतिकृतिं गतः ।</p>
</li>
<li>
<p>तद् अप्य् अकृतम् एवाहुर् अस्वतन्त्रः स हेतुतः[^४०९] ॥ इति ।</p>
</li>
</ul>
<p>अप्रकृतिस्थश् चोच्यते उपप्लुतबुद्धिः स्वकार्यविवेचने समर्थः । उक्तं च-</p>
<ul>
<li>
<p>कामक्रोधाभियुक्तार्तभयव्यसनपीडिताः[^४१०] ।</p>
</li>
<li>
<p>रागद्वेषपरीताश् च[^४११] ज्ञेयास् त्व् अप्रकृतिं गताः ॥ इति । (न्स्म् १।३७)</p>
</li>
</ul>
<p>कामादीनां[^४१२] द्वन्द्वं कृत्वा पीडितशब्देन तैः पीडिता इति साधनंकृतेति तृतीयासमासः । तेन पीडितस्य प्रतिषेधः । स चायं संप्रति मन्मथाधिष्ठितः[^४१३] स्त्रीपरिरम्भणादि परीप्समानो भवति । अभियुक्ता द्यूतादिक्रियान्तरे दत्तावधानाः । एते हि तत्र संसजन्तः स्वामिनो ऽपि स्व इत्य् अस्य प्रातिभाव्यादिक्रियानिश्चयस्यानवधानान् न प्रमाणम् । यतः क्रियान्तरावहिततया परेण पृच्छ्यमाना इदम् अस्मै दीयताम् अङ्गीकृतं वा प्रातिभाव्यम् इयति वस्तुनीदृशे ऽनेन च प्रकारेणोच्यत इत्य् एवमादि निपुणतो नावधारयन्ति । प्रकृतिक्रियाविघ्नो वा मा भूद् अस्मिन्न् इहस्थ इत्य् अभिप्रायम् अभ्युपगच्छन्ति, &ldquo;गछ्च त्वम्, यद् ब्रवीषि तत् सर्वम् अनुष्ठीयते&rdquo; इति, पारतन्त्र्यं वाङ्गीकूर्वन्ति । तद् उक्तम् &ldquo;स्वतन्त्रः स हेतुतः&rdquo; इति । येन हेतुनास्वतन्त्रो ऽप्रमाणं सो ऽस्य स्वतन्त्रस्यापि हेतुर् विद्यते । यथास्वतन्त्रः स्वम् अपि न विनियुङ्क्ते एवम् अयम् अपि कामादिवशीकृतो ऽर्थविवेकं कार्याणां च गुणदोषौ क्रियमाणाव् अनधिगच्छन्न् अस्वतन्त्रेण तुल्यो भवति । आर्तो व्याख्यातः । अभियुक्तार्तशब्दौ[^४१४] च धर्मिवचनौ लक्षणया धर्मपरौ[^४१५] विज्ञेयौ । अभियोगो ऽभियुक्त आतुरता आर्त इति[^४१६] । व्यसनानि कामक्रोधसमुत्थितानि मृगयादीनि । अभियुक्तो[^४१७] व्यसन्य् अपि कांचित् क्रियां तात्पर्येण कुर्वन्न् उच्यते । अव्यसन्यप्रवृत्तो ऽपि तद्ध्यानरतः[^४१८] । अथ वा कामक्रोधशब्दौ कामिनि क्रोधवति वर्तेते । अत्र च पक्षे भयव्यसनशब्दौ कृतद्वन्द्वौ तृतीयान्तौ पीडितशब्देन संबध्येते । अन्ये तु स्वतन्त्रा एव । रागद्वेषाभ्यां परीता व्याप्ताः । रागः क्वचिद् आत्मीयेष्व् अभिषङ्ग आत्मीयतया परिगृहीतस्य कस्यचित्[^४१९] संबन्धिनापि ध्यायतो वाभिप्रेतसिद्धौ मनसः परितोषो रागः, तद्विपरीतो द्वेषविषयः । परिपथिन्य् अनात्मीयतया परिगृहीते तदस्वास्थ्यतद्विपर्ययात् परितुष्टिवृत्तिर् इत्य् एवमादिरूपौ रागद्वेषौ । सर्वथास्य भावबुद्धिश् चलिता क्षणम् अपि विवक्षिते कार्ये नावतिष्ठते । अन्यद् वदन्न् अन्यद् आचरति[^४२०] । एवंरूपो ऽप्रकृतिस्थः । अन्यथा सर्व एव पुरुषाः कामादियुक्ताः जराजीर्णाक्षिशिरोरोगार्त्तिमन्तो ऽप्रकृतिस्थाः[^४२१] स्युः । न चैवम्[^४२२] ।</p>
<blockquote>
<p><strong>अध्यधीनो</strong> गर्भदासः पुत्रशिष्यौ भार्या च । यदापि रूढ्या गर्भदास एवाध्यधीनस् तथाप्य् अस्वतन्त्रोपलक्षणार्थत्वात् सर्व एव ते गृह्यन्ते । स्वधनदानादि स्वामिनम् अनुज्ञाप्य यत् कुर्वन्ति तत् सिध्यति । तथा च नारदः-</p>
</blockquote>
<ul>
<li>
<p>यद् बालः कुरुते कार्यम् अस्वतन्त्रकृतं च यत् ।</p>
</li>
<li>
<p>अकृतं तद् इति प्राहुः ॥ (न्स्म् १।३५) इति</p>
</li>
<li>
<p>अस्वतन्त्रः स्मृतः शिष्य आचार्ये तु स्वतन्त्रता ।</p>
</li>
<li>
<p>अस्वतन्त्राः स्त्रियः पुत्रा दासाद्यश् च परिग्रहः ॥</p>
</li>
<li>
<p>स्वतन्त्रस् तु[^४२३] गृही यस्य तस्य तत्[^४२४] स्यात् क्रमागतम् ॥ (न्स्म् १।२९–३०)</p>
</li>
<li>
<p>span style=&ldquo;text-decoration-underline;&quot;&gt;ननु</span> यदि न स्वातन्त्र्यं स्त्रीणाम् उच्यते, पुंसश् च स्वातन्त्र्यम्, एतद् अनुपपन्नम् । यतः साधारणं धनम् । कथम् एकाकी मनुष्यो भार्ययाननुज्ञातो दानविक्रयादिभ्यः प्रभवेत् ।</p>
</li>
<li>
<p>span style=&ldquo;text-decoration-underline;&quot;&gt;अत्रोक्तम्</span>[^४२५] ।</p>
</li>
<li>
<p>स्त्रीकृतान्य् अप्रमाणानि कार्याण्य् आहुर् अनापदि । इति । (न्स्म् १।२२)</p>
</li>
</ul>
<p>तथा &ldquo;कुले ज्येष्ठः&rdquo; इत्य् उपक्रम्य, &ldquo;तत्कृतं स्यात् कृतं कार्यं नास्वतन्त्रकृतम् कृतम्&rdquo;[^४२६] (न्स्म् १।३८) इति च । धनसाधारण्ये हि पुरुषो ऽपि स्त्रीवद् अस्वतन्त्रः । यच् छब्दे स्वाम्यं पारतन्त्र्यं चेति तद् विरुद्धम् इव, स्वामित्वम् अत्र एता[^४२७] च व्यवस्था इति योज्यं भवति । पारतन्त्र्यं परविधेयता तदिच्छानुवर्तित्वम् । यदि च परतन्त्रः परेच्छाम् अन्तरेण विनियोक्तुं न लभते, कीदृशम् अस्य स्वाम्यम्[^४२८] । अथ दानाधानविक्रये यत्र प्रकृतत्वाद् अनीशाः । स्वशरीरे परिभोगादौ यावदिच्छं स्वधनं[^४२९] विनियोज्यते, परतन्त्रमहाधनानां[^४३०] शास्त्रनिगृहीतात्मनां द्विजानां येनात्मोपभोगो[^४३१] भवेत् । बालस्य स्वाम्यपारतन्त्रे उपपन्ने[^४३२] । यदा प्राप्तव्यवहारस् तदा ईशिष्यते[^४३३] । एवं पुत्रादाव् अपि[^४३४] । स्त्रियास् तु न कदाचिद् अपारतन्त्र्यम् ।</p>
<ul>
<li>
<p>बालया वा युवत्या वा वृद्धया वापि योषिता ।</p>
</li>
<li>
<p>न स्वतन्त्रेण कर्तव्यं कार्यं किंचिद् इति स्थितिः ॥ (म्ध् ५।१४५)</p>
</li>
<li>
<p>स्वाम्यपारतन्त्र्ये स्त्रीणां समावेश[^४३५] उच्यते । न पारतन्त्रवचनेन स्त्रीणां स्वधनविनियोगनिषेधः क्रियते । किं तर्हि, अस्थाने दानाधानविक्रयादि वार्यते । परतन्त्राः, आसां स्थानं निरूपणीयम्, न हि ताः[^४३६] स्वयं विवेक्तुम् अलम् — एष पात्रम् अर्हति भूमिहिरण्यादिप्रतिग्रहम्, अनेन कन्यासंबन्धं कुर्यात्, इदं द्रव्यम् अस्मात् क्रेतुं[^४३७] विक्रेतुं वार्हतीत्य् एवमादितया[^४३८] ज्ञातव्यम् । अतो लेख्यादिकाले भर्त्राद्यनुमतिर् उपयुज्यते । केवला कृते कार्ये &ldquo;नाहं किंचिज् जानामि,[^४३९] त्वया विप्रलब्धास्मि&rdquo; इति वचनस्यावसरत्वात् । भर्त्राद्यनुमतौ तु किं वक्ष्यति । तद् उक्तम् ।</p>
</li>
<li>
<p>एतान्य् अपि प्रमाणानि भर्ता यद्य् अनुमन्यते ।</p>
</li>
<li>
<p>पुत्रः पत्युर् अभावे वा राजा वा पतिपुत्रयोः[^४४०] ॥ (न्स्म् १।२३)</p>
</li>
</ul>
<p>अस्वातन्त्र्यम्[^४४१] अपि नियमितम् ।</p>
<ul>
<li>अनुशिष्टा विसर्गे च विक्रये चेश्वरा[^४४२] मता । (न्स्म् १।३४)</li>
</ul>
<p>अपि बुद्धिपूर्वे[^४४३] बालस्खलिते[^४४४] स्वामिना पत्न्यादयो नियोज्या अनुबन्धादिना, न तु[^४४५] स्वाम्यविसर्गे ऽपि ।</p>
<ul>
<li>सा सद्यः संनिरोद्धव्या त्यजेद् वा कुलसंनिधौ । (म्ध् ९।८३)</li>
</ul>
<p>इति स्त्रीणाम् एव न पुंसः पारतन्त्र्यम्, पतितस्याप्य् आ प्रायश्चित्तसमाप्तेः प्रतीक्षणोपदेशः । अतो न[^४४६] विक्रयो ऽपि दासादीनां गरीयस्याम् आपदि कुत्रचिद् अस्ति । तेषु स्वामिन इत्य् एतद् अपेक्ष्य । भार्याशिष्यदासीनां यथास्वं पारतन्त्र्यं । धनसाधारण्यात् तु न भर्तुर् अनुज्ञां विना[^४४७] भार्याया यागादौ क्वचिद् अधिकार इति स्थितम् ।</p>
<ul>
<li>
<p>span style=&ldquo;text-decoration-underline;&quot;&gt;यच् चेदम्</span>,</p>
</li>
<li>
<p>पुत्राणां भर्तरि प्रेते वशे तिष्ठतु[^४४८] सा तथा । (?)</p>
</li>
<li>
<p>जीवतोर् अस्वतन्त्रः स्याज् जरयापि समन्वितः । (न्स्म् १।३२)</p>
</li>
<li>
<p>तयोर् अपि पिता श्रेयान् अभावे बीजिनो मता[^४४९] ॥ (न्स्म् १।३३)</p>
</li>
</ul>
<p>इति अनेन पुत्राणां पारतन्त्र्यम्, ननु चान्योन्यव्याहृतम् इति ।</p>
<ul>
<li>
<p>span style=&ldquo;text-decoration-underline;&quot;&gt;नास्ति</span> व्याघातः । अनधिकारिणि पुत्रे बाले मातृपरतन्त्रता । मातुस् तु पुत्रे पारतन्त्र्यम् । मातृधनरक्षणं चोरादिदोषेभ्यः । पुत्रस्यापि यत् पितरि पारतन्त्र्यं तद् अपृथक्कृतस्य[^४५०] तद्गृहे[^४५१] निवसतः[^४५२] । यदा तु पितृविभक्तो[^४५३] धनं स्वयम् अर्जितवांस्[^४५४] तदा</p>
</li>
<li>
<p>ऊर्ध्वं तु षोडशाद् वर्षात् पुत्रं मित्रवद् आचरेत् ।</p>
</li>
</ul>
<p>इति स्वातन्त्र्यम् एव ।</p>
<blockquote>
<p><strong>बालो</strong> ऽप्राप्तव्यवहारः षोडशवर्षात् प्राक् ।<br>
<strong>स्थविरो</strong> लुप्तस्मृतिः जराभिभूतो ऽतीतव्यवहारः । यद्य् अप्य् अयं कस्यांचिद् वेलायां प्रकृतिस्थो ऽपि भवति तथापि न प्रमाणम् अप्रत्ययात् । यस्य तु भर्तुः स्त्री जनानां कार्यप्रतिबन्धेन वर्तते तयानुज्ञातम् एतद् भवति ।<br>
<strong>असंबद्धकृतः</strong>[^४५५] । परार्थम् अनियुक्तो यो व्यवहारयति, न भ्राता न पिता, &ldquo;देवदत्ताय शतं धारयति&rdquo; इत्येवमादि वक्तुं न लभ्यते । ये तु भ्रातरः समानकार्याः सर्वे च तुल्यव्यवहारिणस् तेषाम् अन्यतरेणापि गोपश्वादिविक्रयो गृहादिबन्धनप्रयोगादि च क्रियमाणं सिध्यति, संबन्धित्वात्[^४५६] ।<br>
<strong>व्यवहार</strong>शब्दः सर्वव्यवहारग्रहणार्थः । प्रकरणाद् ऋणव्यवहार एव स्यात् ॥ ८।१६३ ॥<br>
<strong>सत्या न भाषा भवति यद्य् अपि स्यात् प्रतिष्ठिता ।</strong><br>
<strong>बहिश् चेद् भाष्यते धर्मान् नियताद् व्यावहारिकात् ॥ ८।१६४ ॥</strong></p>
</blockquote>
<p>कस्यचिद् अनुष्ठेयस्यार्थस्य प्रतिपादकः शब्दो <strong>भाषा</strong> सामान्येन भवति । यो ऽर्थस् तया प्रतिपाद्यते, सो ऽनुष्ठेयः । किं सर्वापि भाषा[^४५७] न सत्या । नेत्य् आह । <strong>बहिश् चेद् धर्मात्</strong> — धर्मबाह्यं यद् उच्यते शास्त्राचारविरुद्धम् — पञ्चकाद् अधिका वृद्धिः, भार्यापत्य्विक्रयादिः, अन्वयिनः सर्वस्वदानम् इत्य् एवमादि । <strong>यद्य् अपि स्यात् प्रतिष्ठिता</strong>[^४५८] पत्रलिखिताः प्रतिभुवो वा दत्तास् तथापि न सिध्यति । <strong>व्यावहारिको धर्म</strong> आचारनिरूढः । <strong>नियतो</strong> ऽनादिर् नेदानींतनः । पूर्वशेषं चैतत् । अस्वतन्त्राप्रकृतिस्थैः कृतं दानाद्यनिश्चितम् इति न प्रमाणम् ॥ ८।१६४ ॥</p>
<blockquote>
<p><strong>योगाधमनविक्रीतं योगदानप्रतिग्रहम् ।</strong><br>
<strong>यत्र वाप्य् उपधिं पश्येत् तत् सर्वं विनिवर्तयेत् ॥ ८।१६५ ॥</strong></p>
</blockquote>
<p><strong>योगः</strong> छद्म । तेन यद्[^४५९] <strong>आधमनं</strong>[^४६०] बन्धकार्पणं कृतम्[^४६१] एतच् च ज्ञायते असत्यकार्यं[^४६२] कृतम् इति[^४६३] । <strong>तद्</strong> राजा <strong>विनिवर्तयेत्</strong> । कश्चिद् धनिकेनोपरुध्यमान आह &ldquo;न मे किंचिद् अस्ति&rdquo; इति[^४६४] । &ldquo;ननु क्षेत्रं स्थण्डिलं वासो ऽस्ति तद्[^४६५] अर्पय&rdquo; इत्य् अनया शङ्कया गुह्यं स्वजनाय[^४६६] कस्मैचिद् असाव् आधानीकरोति । तत आह &ldquo;तद् अन्यस्य मया बन्धकीकृतम्&rdquo; इति । एतच् च ज्ञायते । सत्य् अपि प्रकाशलेख्ये तस्य आधातृतायोगात् । यदि हि परमार्थतयाधित्वेन कृतं कथम् आधातैव[^४६७] भुङ्क्त इति । एवंविधं योगाधमनम्[^४६८] अप्रमाणीकृत्य धनिने क्षेत्रादि दापयितव्यो ऽधर्मर्णः । यस्य चान्येनागमेन स्वाम्यं धनदानकाल आगमान्तरेण करणं करोति तद् अपि योगाधमनम्[^४६९] । तत्राधर्मर्णो यस्य वानेनागमेन स्वाम्यं कल्पितः[^४७०] सत्यम् आगमं कारयितव्यः ।</p>
<blockquote>
<p>एवं <strong>विक्रयादि</strong> ।[^४७१] यो ऽल्पेन मूल्येन महार्घम् अर्थं[^४७२] विक्रीणीते, यो वा नैव मूल्यं क्रेतुर् आदत्ते, यच् चाह-[^४७३] &ldquo;ते इह[^४७४] विक्रीतं मया तवेदम्&rdquo; इति, स उत्तरकालम् &ldquo;विक्रीतं त्वया ममेदम्[^४७५]&rdquo; इति &ldquo;गृहाण मूल्यम्&rdquo; इति[^४७६] न लभते वक्तुम् । न चायं विक्रयानुशयो दशाहात् परेणापि निवर्तयेद् इति । यो वाप्तेन क्राययति पूर्वोक्ते निमित्ते[^४७७] सति निमित्तान्तरे वा सति विक्रीणीते न च रूपकादिभिः क्रयो ऽपहर्तव्यव्यवहारे[^४७८] दृश्यते न च रूपकादिसंचयशील इत्यादिना योगविक्रयाधिगमः ।<br>
<strong>योगदानप्रतिग्रहम्</strong> । यद्[^४७९] उभवस्वामिकम् अन्यतरेण[^४८०] प्रतिग्रहीत्रा सह संविदं कृत्वा दीयते,[^४८१] एवमादि <strong>योगदानप्रतिग्रहम्</strong> । दानं च प्रतिग्रहश् चेति विगृह्य द्वन्द्वैकव्यवहारः ।[^४८२] यद्य् अपि दानप्रतिग्रहक्रिययोर् अन्यतरोपादानेनैवेतराक्षेपः — न्यथास्वरूपासिद्धेः — तथापि क्रियाद्वयोपदानं वृत्तपूरणार्थम् । अथ वैकक्रियोपादाने तत्कारिण एव दण्डः स्यात्, न द्वितीयस्य, सत्य् अपि तत्साधनत्वे शब्देनानुपादानात् । अतो दातुः प्रतिग्रहीतुर् द्वयोर् दण्डार्थं भेदेनोपादानम् ।</p>
</blockquote>
<ul>
<li>span style=&ldquo;text-decoration-underline;&quot;&gt;तथा</span> सति <strong>योगाधमनविक्रीतम्</strong> इत्य् अत्रापि क्रयादिद्वितीयक्रियोपादानं कर्तव्यम् ।</li>
</ul>
<blockquote>
<p>span style=&ldquo;text-decoration-underline;&quot;&gt;न कर्तव्यम्</span>[^४८३] ।स्मृत्यन्तराद् वा सामान्यशास्त्राद् वानुपादाने दण्डः स्यात् ।<br>
<strong>यत्र वाप्य् उपधिं पश्येद्</strong> इति । <strong>उपधिः</strong> छद्म । अनेनैव[^४८४] अन्यत्राप्य् एताभ्यः क्रियाभ्यः उपधिर् निवर्त्यः । यथा कश्चिद् धनिनोक्तः- &ldquo;यावद्[^४८५] इयद्भिर् अहोभिर् दातव्यम् इति प्रतिभुवं न स्थापयसि, तावत् त्वां न त्यक्ष्यामि&rdquo; इति । तस्मिंस् तूष्णीभूते कश्चिद् उत्तमर्णेन सह संविदं करोति &ldquo;माम् अस्य[^४८६] प्रतिभुवं गृहाण यावद् एनम् उपपीडयामि बह्व् अनेन ममापक्र्तम् अहम् अस्य पीडार्थ एव प्रतिभूर् न मया किंचिद् दातव्यम्&rdquo; इति, तत्रोत्तमर्णः प्रकाशम् आह &ldquo;यद्य् अन्यस् ते प्रतिभूर् नास्ति, कर्मादिकं न प्रार्थयसे, नूनं जिहीर्षितं ते धनम्&rdquo; । स पीडितः प्रत्याह &ldquo;नैतेन सह ममेदृशो व्यवहारः प्रवृत्तपूर्व्ः&rdquo; इति । प्रतिभूः पुनर् आह &ldquo;भवानि तवाहं प्रतिभूः&rdquo; । सो ऽनिछन् पीडोपरोधाद् आह &ldquo;यथेच्छसि तथा कुरु&rdquo; । नास्य पूर्वक्रियास्व् अन्तर्भावः ।</p>
</blockquote>
<ul>
<li>एवं कृषिवाणिज्यशिल्पारम्भादिक्रियाः एतद्व्यतिरेकिण्यः प्रतिदर्शनीयाः । उदाहरणमात्रं दानाधमनविक्रयाः ।</li>
</ul>
<blockquote>
<p>तद् एतद् योगकृतं कार्यं यावत् किंचन <strong>तत् सर्वं</strong> राजा <strong>निवर्तयेत्</strong> । राजा कृतम् अप्य् अकृतम् आदिशेन् न प्रमाणीकुर्यात् । कर्तारं कारयितारं च दण्डयेत् ॥ ८।१६५ ॥<br>
<strong>ग्रहीता यदि नष्टः स्यात् कुटुम्बे च</strong>[^४८७]** कृतो व्ययः ।**<br>
**दातव्यं बान्धवैस् तत् स्यात् प्रविभक्तैर् अपि स्वतः ॥ ८।१६६ ॥**</p>
</blockquote>
<p>उक्तं येन गृहीतम् ऋणं तेन प्रतिदातव्यम् । तदभावे पुत्रपौत्रैस् तदभावे तदृक्थग्राहिणा[^४८८] । न तद्व्यतिरेकेनान्यस्य[^४८९] दानं प्राप्तम् इष्यते । अत्रे क्वचिद् विषये तदर्थम् इदम् उच्यते । येन गृहीतं धनं स चेन् <strong>नष्टो</strong> मृतो देशान्तरं गतो वा — <strong>कुटुम्बे</strong>[^४९०]** च कृतो व्ययः** — **दातव्यं बान्ध्वैस् तद्** भ्रातृतत्पुत्रपितृव्यादिभिः **प्रविभक्तैर्** विभक्तधनैर् अपि **स्वतः** स्वध्नाद् इत्य् अर्थः । यावद् भ्रातरः सह वसन्ति तेषां यद् ऋणम् उपजातं तद् गृहमध्याद् एव दीयते । तच्छिष्टे[^४९१] ऽस्य विभागः । यथोक्तम् ।</p>
<ul>
<li>
<p>पितृव्येणाविभक्तेन भ्रात्रा वा यद् ऋणं कृतम् ।</p>
</li>
<li>
<p>मात्रा वा यत् कुटुम्बार्थं दद्युस् तत् सर्वम् ऋक्थतः[^४९२] ॥ इति ।</p>
</li>
</ul>
<p>अविभक्तानाम् अन्यतमेन यत् कुटुम्बार्थम् ऋणं कृतं तद् भ्रातृपितृव्यतत्पुत्रादयः सर्वे दद्युर् न त्व् अकुटुम्बार्थम् इत्य् अर्थः । अविभक्तग्रहणात् तेषाम् एव तथाविधम् ऋणं संभवेत् प्रायः । न हि प्रविभक्ताः[^४९३] परकीयकुटुम्बभरणार्थम्[^४९४] ऋणं गृह्णन्तो दृश्यन्ते । अतः[^४९५] <strong>प्रविभक्तैर् अपीत्य्</strong> आह ¦ <strong>अपि</strong>शब्दाद् अविभक्तैश् च । यदि कश्चिद् भ्रातॄणां विभक्तानां स्वकुटुम्बभरणम् अकृत्वा प्रवसेद् इतरश् च महासत्वतया तदीयं कुटुम्भं बिभृयात्, तत्र विभकेनापि भ्रात्रा पितृव्येण वा यद् ऋणं कृतं तद् इतरो दद्याद् एव देशान्तरागतः ॥ ८।१६६ ॥</p>
<blockquote>
<p><strong>कुटुम्बार्थे ऽध्यधीनो ऽपि व्यवहारं यम् आचरेत् ।</strong><br>
<strong>स्वदेशे वा विदेशे वा तं ज्यायान् न विचालयेत् ॥ ८।१६७ ॥</strong></p>
</blockquote>
<p>तिष्ठन्तु तावद् भ्रात्रादयः । <strong>कुटुम्बार्थे ऽध्यधीनो ऽपि</strong>[^४९६] गृहभृत्यो[^४९७] ऽपि <strong>व्यवहारं</strong> गोपश्वादिविक्रयं क्षेत्रस्थण्डिलादिप्रयोगं कर्षणाय ऋणं व्यवहारं वा <strong>यम् आचरेत्</strong> <strong>स्वदेशे विदेशे वा</strong> संनिहितस्य प्रोषितस्य वा, <strong>तं ज्यायान्</strong> गृहस्वामी <strong>न विचालयेत्</strong> अविचार्यैव साधु कृतम् इत्य् अनुमन्येत ।</p>
<ul>
<li>
<p>span style=&ldquo;text-decoration-underline;&quot;&gt;अन्ये तु</span> पूर्वशेषो ऽयम् अर्थवादो न विधिर् इत्य् आहुः ।</p>
</li>
<li>
<p>span style=&ldquo;text-decoration-underline;&quot;&gt;तद् उक्तम्</span> । न ह्य् अर्थवादताबीजं किंचिद् अस्ति । विभज्यमानं साकाङ्क्षम् ऋणम् अत्र[^४९८] यत्तच्छब्दाभिसंबन्धात्[^४९९] ।</p>
</li>
</ul>
<blockquote>
<p>अथ &ldquo;मत्तोन्मत्तार्ताध्यधीनैः&rdquo; (म्ध् ८।१६३) इत्य्[^५००] अस्वातन्त्र्याद् अध्यधीनस्य,[^५०१] तत्कृतम् अप्रमाणम्[^५०२] इति । अकुटुम्बार्थे संनिहिते[^५०३] च स्वामिनि न युक्तं कल्पयितुम् । अन्यथा कुटुम्बावसादः स्यात् । अतस् तद्भरणात्मके व्यापारे प्रमाणीभवति दैवाद् अधीनः[^५०४] ॥ ८।१६७ ॥<br>
<strong>बलाद् दत्तं बलाद् भुक्तं बलाद् यच् चापि लेखितम् ।</strong><br>
<strong>सर्वान् बलकृतान् अर्थान् अकृतान् मनुर् अब्रवीत् ॥ ८।१६८ ॥</strong></p>
</blockquote>
<p>यथा न बालास्वतन्त्राप्रकृतिस्थोपधिकृत्ं प्रमाणं तद्वद् बलकृतम् अपि । <strong>सर्वान् बलकृतान् अर्थान्</strong> निवर्त्यान्[^५०५] इत्य् एव विधिः । <strong>भुक्तं दत्तं लेखितम्</strong>[^५०६] इत्य् उदाहरणमात्रम् । तत्र <strong>बलाद् दत्तं</strong> यद् अनुपयुज्यमानं क्षेत्रारामादि वाहनाय दीयते वृद्धिकामो वा यद् धनं बलाद्[^५०७] आरोपयति भारवाहनम् अनिच्छतां गृहेषु मूलार्पणं पण्यम् अश्नुते । <strong>लेखितं</strong> पत्रकरणम् । <strong>सर्वान्</strong> इत्य् अन्यान् अप्य् एवंविधान् <strong>अर्थान्</strong> कार्याणीत्य् अर्थः । &ldquo;योगाधमनम्&rdquo;[^५०८] (म्ध् ८।१६५) इति अत्र निपुणं दर्शितम् अत्रापि श्लोके समस्य योगबले शक्ये[^५०९] प्रक्षेप्तुं पृथक् श्लोकद्वयकरणम् । विचित्रा श्लोकस्य कृतिर् मनोः ।</p>
<ul>
<li>
<p>मत्तोन्मत्तार्ताधधीनैर्[^५१०] बालवृद्धैर्[^५११] बलात् कृतः[^५१२] ।</p>
</li>
<li>
<p>असंबद्धेन[^५१३] योगाच् च व्यवहारो[^५१४] न सिध्यति ॥ इति ।</p>
</li>
</ul>
<p>न[^५१५] सिद्ध्यत्य् एव न मानवद् भवति ॥ ८।१६८ ॥</p>
<blockquote>
<p><strong>त्रयः परार्थे क्लिश्यन्ति साक्षिणः प्रतिभूः कुलम् ।</strong><br>
<strong>चत्वारस् तूपचीयन्ते विप्र आढ्यो वणिङ् नृपः ॥ ८।१६९ ॥</strong></p>
</blockquote>
<p>परेणार्थ्यमाने साक्ष्यं प्रातिभाव्यं व्यवहारेक्षणं[^५१६] च कर्तव्यम् कुलादिभिः, न स्वयम् उपेत्य हट्ःआत् । अतः स्वयं कुर्वन्तो न प्रमाणीभवन्ति । अथ वा परस्यार्थं कुर्वन्तः क्लेशम् आप्नुवन्ति । न ह्य् एषां स्वार्थगन्धो ऽस्ति । अतो बलान् न कारयितव्याः । <strong>कुलं</strong> वृद्धपुरुषाः[^५१७] ।</p>
<ul>
<li>
<p>परेण वार्थ्यमाना <strong>विप्रा</strong>दय <strong>उपचीयन्ते</strong> । अतो न हठाद् अनिच्छन् विप्रः प्रतिग्रहीतव्यः[^५१८] । अथ वा परसंबन्धिनो ऽर्थायोपचयो विप्रस्य — अतः स्वार्था प्रवृत्तिर् न परार्थैव — तेन विप्रेण न बलात् तद्दानादाने[^५१९] प्रवर्तनीयम् । हठबलसाध्यं[^५२०] दानम् इति लोकप्रवादो न दापयन्तं निषेधति, तद् इच्छन्तं दापयेत् । याच्ञया तु[^५२१] बलम् ।</p>
</li>
<li>
<p>एवम् <strong>आढ्यः</strong> कुशीदवृत्तिर् धनवान् इव न प्रयोजनीयः । किम् इति कुसीदं व्यवहारे ऽन्यस्मै ददाति न मह्यम् इति । अथ वा तेन बलतो[^५२२] ऽन्यस्मिन् नेच्छति[^५२३] तद् व्ययं कुर्वति[^५२४] न[^५२५] धनम् आरोपयितव्यम् । यतः परेणार्थ्यमान उपचीयते न बलात् प्रयुञ्जानः, शास्त्रनिषेधात् ।</p>
</li>
</ul>
<blockquote>
<p>एवं <strong>वणिक्</strong> कुसीदी[^५२६] धनवृद्धिकाम एव व्यवहारयति । <strong>वणिक्</strong> पण्यजीवी ।<br>
<strong>नृपो</strong> राजापि प्रयुक्तराजदण्डम् आददान उपचीयते । न तु बलादिप्रोत्साहनेन व्यवहारयन् । तद् उक्तम् &ldquo;नोत्पादायेत्[^५२७] स्वयं कार्यम्&rdquo; (म्ध् ८।४३) इति ।</p>
</blockquote>
<blockquote>
<p>विप्रादीनां विधिर् अनुवादो राज्ञो दृष्टान्तार्थः । अथ वा सर्वस्योदाहरणप्रपञ्चः, तथाग्रेतनो ऽपि ॥ ८।१६९ ॥<br>
<strong>अनादेयं नाददीत परिक्षीणो ऽपि पार्थिवः ।</strong><br>
<strong>न चादेयं समृद्धो ऽपि सूक्ष्मम् अप्य् अर्थम् उत्सृजेत् ॥ ८।१७० ॥</strong></p>
</blockquote>
<p>करदण्डशुल्कादि शास्त्रविहितं वर्जयित्वान्यत् पौरधनम् <strong>अनादेयं</strong> राज्ञः[^५२८] क्षीणकोशस्यापि । यत् तु शास्त्रन्यायागतं रक्षानिर्वेशधनं तत् <strong>सूक्ष्मं</strong> कार्षापणमात्रम् <strong>अपि न</strong> त्यजेत् । तद् उक्तम्-</p>
<blockquote>
<p>वल्मीकपथवद् राजा कोशवृद्धिं तु कारयेत् । इति ॥ ८।१७० ॥<br>
<strong>अनादेयस्य चादानाद् अदेयस्य च वर्जनात् ।</strong><br>
<strong>दौर्बल्यं ख्याप्यते राज्ञः स प्रेत्येह च नश्यति ॥ ८।१७१ ॥</strong></p>
</blockquote>
<p>अनादानार्हम् <strong>अनादेयम्</strong> । &ldquo;अर्हे कृत्यः&rdquo; (पाण् ३।३।१६९) । तच् च दर्सितम् । <strong>दौर्बल्यं ख्याप्यते</strong> प्रकृतिभिः[^५२९] &ldquo;अस्मान् दण्डयति, स्तेनाटविकसामन्तादीन् न शक्तो विजेतुम्&rdquo; इति । परेष्व् अशक्तिं[^५३०] प्रथयन्ति राष्ट्रीयाः । अतस् तैर् अभिषेण्यमानो विरक्तप्रकृतिर् इह नश्यति । आदानाद् <strong>इह, प्रेत्य</strong> च अधर्मदण्डनात्[^५३१] ॥ ८।१७१ ॥</p>
<blockquote>
<p><strong>स्वादानाद् वर्णसंसर्गात् त्व् अबलानां च रक्षणात् ।</strong><br>
<strong>बलं संजायते राज्ञः स प्रेत्येह च वर्धते ॥ ८।१७२ ॥</strong></p>
</blockquote>
<p>स्वस्य न्यायप्राप्तस्य्<strong>आदानम्</strong>, शोभनं वादानम् । भव्यम् एव शोभनम् । <strong>वर्णयोर्</strong> एव <strong>संसर्गः</strong> समानजातीयैर् <strong>वर्णसंसर्गः</strong> । द्विष्ठत्वात् संसर्गस्य च संबन्धिनोर् अश्रुतत्वाद् वर्णानां प्रस्तुतत्वात् तत्रैवापेक्षा युक्ता । यस् तु वर्णानाम् अवान्तरप्रभवैः[^५३२] संसर्गो नासौ वर्णानाम् एव संबन्धितया व्यपदेष्टुं शक्यते ।</p>
<blockquote>
<p>कश्चित् तु नकारं पठति- &ldquo;वर्णासंसर्गात्&rdquo; इति । सर्वथा वर्णसंकरप्रतिषेधानुवादो ऽयम् । दुर्बलानां बलवद्विद्वेशिभिर् अभिभूयमानानां तेभ्यस्[^५३३] त्राणाद् धेतोः ।<br>
<strong>राज्ञो बलं संजायते</strong> । सम्यग्व्यवहारदर्शनं कर्तव्यम् अधर्मदण्डनं[^५३४] च न कर्तव्यम् इत्य् एतद्विशेषाः पठिष्यन्ते श्लोकानाम् अर्थवादाः ॥ ८।१७२ ॥<br>
<strong>तस्माद् यम इव स्वामी स्वयं हित्वा प्रियाप्रिये ।</strong><br>
<strong>वर्तेत याम्यया वृत्त्या जितक्रोधो जितेन्द्रियः ॥ ८।१७३ ॥</strong></p>
</blockquote>
<p>तथा चैतद् एव प्रपञ्चयति । अयं सेवक आत्मीयः, अतः <strong>प्रियः</strong>, अयं च[^५३५] केवलं राष्ट्रवासी, यस्यैव राष्ट्रं तम् एवावतिष्ठते, अतो <strong>ऽप्रियः</strong> । तद् <strong>हित्वा</strong>[^५३६] <strong>यमवत्</strong> प्रजासु तुल्यः परिपालने व्यवहारे च स्यात् । ईदृशी हि यमस्य वृत्तिर् दृष्टा । यमस्येत्य् अणो बाधकं तत्रौपसंख्यानिकं यकारम् इच्छन्ति । कः पुनर् यमतुल्यतां भजति, <strong>जितक्रोधो जितेन्द्रियः</strong> । रागद्वेषौ जयेत्, प्रत्यासङ्गाख्यानेन[^५३७] ॥ ८।१७३ ॥</p>
<blockquote>
<p><strong>यस् त्व् अधर्मेण कार्याणि मोहात् कुर्यान् नराधिपः ।</strong><br>
<strong>अचिरात् तं दुरात्मानं वशे कुर्वन्ति शत्रवः ॥ ८।१७४ ॥</strong></p>
</blockquote>
<p><strong>अधर्मेण यः कार्याणी</strong> कुरुते स <strong>मोहाद्</strong> एवेह व्यामूढो धर्मं जह्यात् । तस्येदम् अधर्मजं[^५३८] फलम्- विरक्तप्रकृतितया <strong>वशे कुर्वन्ति शत्रवः</strong> । विरक्ता हि प्रकृतयः क्रुद्धलुब्धभीतावमानिताः परैर् उपजप्येरन् । ततश् च बहुकृत्वो[^५३९] <strong>वशे कुर्वन्ति</strong> । दण्डयन्ति बध्नन्ति घ्नन्ति राष्ट्रम् अपहरन्ति चेत्य् एष वशीकारः ॥ ८।१७४ ॥</p>
<blockquote>
<p><strong>कामक्रोधौ तु संयम्य यो ऽर्थान् धर्मेण पश्यति ।</strong><br>
<strong>प्रजास् तम् अनुवर्तन्ते समुद्रम् इव सिन्धवः ॥ ८।१७५ ॥</strong></p>
</blockquote>
<p><strong>सिन्धवो</strong> नद्यो यथा <strong>समुद्रम्</strong> आश्रयन्ति, आश्रिताश् चानुरागिण्यस् तन्मय्यो वसन्ति, न ततो निवर्तन्ते, एवं कामक्रोधजयाद् राजानं प्रजाः समयोगक्षेमास् तन्मय्यः संपद्यन्ते ॥ ८।१७५ ॥</p>
<blockquote>
<p><strong>यः साधयन्तं छन्देन वेदयेद् धनिकं नृपे ।</strong><br>
<strong>स राज्ञा तच्चतुर्भागं दाप्यस् तस्य च तद् धनम् ॥ ८।१७६ ॥</strong></p>
</blockquote>
<p><strong>छन्द</strong> इच्छा । तेन राजानम् अज्ञापयित्वा यदा प्रागुक्तैश् चतुर्भिर् उपायैः स्वेच्छया[^५४०] धनमार्गेण प्रवृत्तं तथाभूतं वा राजपुरुषैर्[^५४१] आह्वानयेत्, अहम् अनेनैतत्प्रदेशे रुध्ये, देहि धनम् इति[^५४२] । स च पृष्टो[^५४३] धारयामीति यत् प्रतिपद्यते, स राज्ञा चतुर्थं भागं दण्डापयितव्यः । यावत् तस्मै धारयति तस्य तत्र सर्वम् ऋणं दाप्यः[^५४४] । शतं चेद् धारयति पञ्चविंशतिर् दण्डनीयः । शतं तस्य दाप्यः । एवं पञ्चविंशतिः[^५४५] । न त्व् इयं भ्रान्तिः कर्तव्या- शते[^५४६] राज्ञः पञ्चविंशति शिष्टं धनिकस्य । धनिको हि तथा दण्डितः स्यान् नर्णिकः ॥ ८।१७६ ॥</p>
<ul>
<li>[^५४७]<strong>कर्मणापि समं कुर्याद् धनिकायाधर्मर्णिकः ।</strong></li>
</ul>
<p><strong>समो ऽवकृष्टजातिस् तु दद्याच् छ्रेयांस् तु तच् छनैः ॥ ८।१७७ ॥</strong></p>
<p>निर्धनो ऽधमर्णो निर्धनत्वान् न मुच्यते । किं तर्हि, कर्म कारयितव्यः । प्रेष्यत्वं व्रजेत् । यावता धनेन तत् कर्म कर्मकरः करोति, तत् तस्य प्रविष्टं संपद्य्[^५४८] अपि कर्तव्यम् । कर्म</p>
<blockquote>
<p>कुर्वतश् च सलाभधने प्रविष्टे दास्यान् मोक्षः । <strong>समं कुर्यात्</strong>, उत्तमर्णेन । अनन्तरं[^५४९] शुद्धे धने नोत्तमाधमव्यवहारः । इतरथैक उत्तमर्णो ऽपरो ऽधमर्ण[^५५०] एतच् च कार्यते । ब्राह्मणवर्णः[^५५१] <strong>समः</strong>, समानजातीयः, <strong>अवकृष्टजातिर्</strong> हीनजतीयः । <strong>श्रेयांस्</strong> <strong>तू</strong>त्तमजातीयो गुणाधिको वा । <strong>शनैः</strong> क्रमेण यथोत्पादं दद्यात् । नारदे पठ्यते- &ldquo;ब्राह्मणस् तु परिक्षीणो शनैर् दद्याद् यथोदयम्[^५५२]&rdquo; (न्स्म् २।४३) इति । अतो राज्ञा धनिकधनसंशुद्ध्यर्थं परिक्षीणो ब्राह्मणो न पीडयितव्यः, उत्तमर्णश् च रक्षणीयः ॥ ८।१७७ ॥<br>
<strong>अनेन विधिना राजा मिथो विवदतां नृणाम् ।</strong><br>
<strong>साक्षिप्रत्ययसिद्धानि कार्याणि समतां नयेत् ॥ ८।१७८ ॥</strong></p>
</blockquote>
<p><strong>अनेनेति</strong> पूर्वोक्तप्रकारप्रत्यवमर्शः । <strong>विधिना</strong> प्रकारेण । <strong>साक्षिप्रत्ययसिद्धानि</strong>[^५५३] । <strong>सिद्ध</strong>शब्दः प्रत्येकम् अपि संबध्यते[^५५४] । साक्षिभिः सिद्धानि निर्णीतानि । प्रययः अनुमानं दैवी वा क्रिया । <strong>कार्याणि</strong> न केवलम् ऋणादानम् अन्यद् अपि । <strong>समतां नयेत्</strong>[^५५५] । अर्थिप्रत्यर्थिविप्रतिपत्तिम् अपाकुर्याद् ऐक्यमत्यम्[^५५६] उत्पादयेत् ।</p>
<blockquote>
<p>उपसंहृतम्[^५५७] ऋणादानम् । समाप्तो व्यवहारः, सर्वत्र जयपराजयप्रकाराणाम् एवंरूपतवात् । न हि साक्ष्यादिभ्य ऋते किंचिद् उत्तरेषु विवादेषु प्रतिपत्तिनिरासनिमित्तम् । केवलं दण्डविशेषस् तत्स्वरूपं च वक्तव्यम् इत्य् उत्तरः प्रपञ्चः । कीदृशो ऽस्वामिविक्रयः कीदृशो ऽनुशय इति स्वरूपं व्यवस्थाप्यते ॥ ८।१७८ ॥<br>
<strong>कुलजे वृत्तसंपन्ने धर्मज्ञे सत्यवादिनि ।</strong><br>
<strong>महापक्षे धनिन्य् आर्ये निक्षेपं निक्षिपेद् बुधः ॥ ८।१७९ ॥</strong></p>
</blockquote>
<p>प्रख्याताभिजनः <strong>कुलजः</strong> । यस्य पितृपितामहा विद्वांसो धार्मिका महापरिग्रहाः स्वकुलांशनिगृहीता[^५५८] नाकार्ये प्रवर्तन्ते । स हि स्वल्पाम् अपि गर्हणां सोढुम् असमर्थः । नितरां न[^५५९] च निन्दन्ति जनाः । <strong>वृत्तं</strong> शीलम् आचारो जनापवादभीरुता स्वाभाविकम् । <strong>संपन्नः</strong> तद् युक्तः । <strong>धर्मज्ञस्</strong> तु स्मृतिपुराणेतिहासाभ्याससंजाततदर्थावबोधः । <strong>सत्यवादी</strong> बहुकृत्वः कार्येष्व् अदृष्टाकार्ये[^५६०] संभाव्यमानो वृत्ताभिधानः । <strong>महापक्षः</strong> सुहृत्स्वजनराजामात्याद्यनुग्रहीतमहिमत्त्वेन[^५६१] दुष्टराजाधिकारिणां गम्यो न भवति । <strong>धनी</strong> स्वधनरक्षार्थम् अदृष्टभयाच् च न परद्रव्यापहारणे वर्तते- &ldquo;अस्ति मे पर्याप्तं धनं किं परकीयेन, कथंचिज् ज्ञाते दण्ड्यः स्याम्&rdquo; इति । <strong>आर्यो</strong> धर्मानुष्ठायी ऋजुप्रकृतिर् वा । <strong>निक्षेपम्</strong>[^५६२] । निक्षिप्यमाणं सुवर्णादिद्रव्यं कर्मसाधनेन घञोच्यते । निक्षिपेद् रक्षार्थं स्थापयेद् <strong>बुधः</strong> । एवं निक्षिपन् प्राज्ञो भवति । अन्यथा मूर्खः संपद्यते ।</p>
<blockquote>
<p>सुहृद् भूत्वोपदिसति दृष्टम् । नायम् अदृष्टार्थो ऽष्टकादिवद् उपदेशः । ईदृशि पुरुषे निक्षिप्तस्य न विप्रलयो[^५६३] भवति, एवंविधे न निक्षिप्तम् अनेनेति शङ्का न भवति । यस् तु नग्नकितवपानशौञ्डादिः स केनचिद् आकृष्टो ऽपि मत्पित्रास्य[^५६४] हस्ते निक्षिप्तं मया चेति न शङ्कास्पदम्, सुवर्णादेर् महतो धनस्य निक्षेपधारक इति । काकणी मात्रिकेभियुज्यमाने[^५६५] भवत्य् एव ॥ ८।१७९ ॥<br>
<strong>यो यथा निक्षिपेद् धस्ते यम् अर्थं यस्य मानवः ।</strong><br>
<strong>स तथैव ग्रहीतव्यो यथा दायस् तथा ग्रहः ॥ ८।१८० ॥</strong></p>
</blockquote>
<p><strong>यथेति</strong>, यादृशेन प्रकारेण समुद्रम् अमुद्रं ससाक्षिकम् असाक्षिकम् इत्य् एवमादि, <strong>स</strong> <strong>तथैवेति</strong> । <strong>सो</strong> ऽर्थो निक्षिप्तस् <strong>तथैव ग्रहीतव्यः</strong> । <strong>यथा दायो</strong> दीयते निक्षिप्यते <strong>तथा</strong> गृह्यते । यत्रैतन् निश्चितं भवति सर्वकालम् एवास्य हस्ते स मुद्रयित्वा[^५६६] स्थापयति । तत्र विप्रतिपत्ताव् अमुद्रिते लब्धे धारणको यदि ब्रवीति &ldquo;नैष मुद्रयति निक्षिप्य मे बलाद् गच्छति&rdquo; तत्रैवं शङ्कास्पदं जीयते[^५६७] । प्रमाणान्तरात् प्रायशो मुद्रणम् । अन्यदा तु मुद्रानाशे कियद् अपहारितम् इति परिमाणविशेषज्ञानाय प्रमाणान्तरं व्यापारणीयं राज्ञा । अपह्नवाद्[^५६८] एव सामान्यदण्डेन दण्डनीयः । निक्षेपदण्डस् तु द्रव्यपरिमाणे निश्चिते द्वितीयः ।</p>
<ul>
<li>span style=&ldquo;text-decoration-underline;&quot;&gt;ननु</span> च सर्वापह्नव एव विभावितो जित एव युक्तः ।</li>
</ul>
<blockquote>
<p>span style=&ldquo;text-decoration-underline;&quot;&gt;सत्यम्</span> । यत्राविनाभावसिद्धम्, यथा मुषिते ग्रामे देवदत्तो ऽभियुज्यते[^५६९] &ldquo;त्वयान्यैश् चोरैः सहामुष्मिन्न् अहनि स ग्रामो हतः&rdquo; इति । स आह &ldquo;नैव तस्मिन्न् अहनि तं ग्रामम् अहम् अगमम्&rdquo; । तत्र साक्षिभिर् उक्तम् &ldquo;दृष्टं तस्मिन्न् अहनि तत्र यन् मुष्टं तत् तु न दृष्टम्&rdquo; । तत्र देवदत्तेन मोषो[^५७०] ऽप्य् अपह्नुतस् तदहर् ग्रामसंनिधानसिद्धेः । स्फुटे च कारणान्तरे संनिधाव् अनुपलभ्यमाने संनिधानादेशदेशाच् चौरत्वम् अपि युक्तम् अनुमातुम् । इह तु प्रमादनष्टानां नराणां मुद्रितनिक्षिप्तम् अमुद्रितम् एव नीयते ।<br>
<strong>यथा दायस् तथा ग्रहः</strong> । को मे ऽभियोगावसर इत्य् अनया बुद्ध्या संभवत्य् अपह्नवः । न हि शक्नोत्य् अनुमातुम् । यदापि[^५७१] कथंचिद् अनुमापयेत् परिमाणं तु न विना प्रमाणान्तरं निक्षिप्तवचनाद् एव सिध्यतीति युक्तो दिव्यादितो[^५७२] निश्चयः । सर्वथा य एकदेशान्तरेण न संभवति तत्रैवैकदेशपराजित इति निश्चयः ॥ ८।१८० ॥<br>
<strong>यो निक्षेपं याच्यमानो निक्षेप्तुर् न प्रयच्छति ।</strong><br>
<strong>स याच्यः प्राड्विवाकेन तन् निक्षेप्तुर् असंनिधौ ॥ ८।१८१ ॥</strong></p>
</blockquote>
<p>व्यत्यस्तक्रमो ऽयं श्लोकः समाम्नाये पठ्यते । प्रथमम् अस्यार्धश्लोकं पठित्वा &ldquo;साक्ष्यभावे&rdquo; (८।१८२) इति पठितव्यं, ततः &ldquo;स याच्यः&rdquo; इति । एवं पाठो युक्तः । तथा ह्य् अर्थसङ्गतिर् भवति ।</p>
<blockquote>
<p>साक्ष्यभावाद् दिव्येषु प्राप्तेषु वचनम् इदम् । यथा चर्णादानादिषु साक्ष्यभावसमन्तरम् एव दिव्यानि दीयन्ते न तद्वद् अत्र । किं तर्हि चरैर् अस्य वृत्तम् अनुचारयेत् । तत्र यदि निपुणतश् चार्यमाण्ō न क्वचिद् वृत्ते स्कलति तदा न शपथैर् अर्दनीयः[^५७३] । अथाप्य् अत्र प्रमाद्यति तदा निक्षेपहरणसांभावनापि युक्तैव । तदायं[^५७४] दिव्यैः परिशोधनीयः । न पुनर् अनेकनिक्षेपहरणेनापरनिक्षेपहरणं सिध्यति । कदाचिद् गरीयसा प्रयोजनेनैकम् अपहृत्य कृतप्रयोजन[^५७५] उत्पन्नानुशयो वान्यस्य समर्पयति । अतो ऽयं श्लोकसंघातो झट् इति निक्षेपधारणकस्य शपथनिवृत्यर्थो न पुनः प्रमाणोपन्यासः । न च पाड्विवाकनिक्षेपहरणे राजदण्डवद् अनिश्चितापरनिक्षेपहरणे[^५७६] ऽपि प्रथमाभियोक्तुर् दापयितुं युक्तः । अनिश्चिते हि हरणे दाप्येत यदि शास्त्रेण तदा निर्णयार्थं व्यवहारशास्त्रं स्यात् । ततश् च हेतुभिर् निर्णयः कर्तव्य इति विरुध्यते[^५७७] । तस्मान् न शास्त्रीयो ऽयम् अर्थो[^५७८] न च लौकिकी व्यवस्थेति । <strong>साक्ष्यभाव</strong> इत्याद्युक्तेन प्रकारेणान्यपरतया नेयम्[^५७९] ॥ ८।१८१ ॥<br>
<strong>साक्ष्यभावे प्रणिधिभिर् वयोरूपसमन्वितैः ।</strong><br>
<strong>अपदेशैश् च संन्यस्य हिरण्यं तस्य तत्त्वतः ॥ ८।१८२ ॥</strong></p>
</blockquote>
<p>पदार्थयोजनाम् इदानीम् उपसरामः । <strong>स याच्यः प्राविवाकेन तन्निक्षेप्तुर् संनिधौ</strong> । येन निक्षेप्त्रा[^५८०] रहसि स्थापितं साक्षिष्व् असत्सु तस्य याचमानस्य धारणको यद्य् अपह्नुते &ldquo;न त्वया किंचिन् निक्षिप्तम्&rdquo; इति, ततो निक्षेप्त्रा[^५८१] राजा ज्ञापितो न निक्षेपधारिण आकारं दर्शयेत् । किं तर्हि कुर्यात् । <strong>प्रणिधिभिश्</strong> चारैर् हिरण्यम् आत्मीयं सुवर्णं रूप्यं वान्यस्य <strong>संन्यस्य</strong> निक्षिप्य याचितव्यो ऽर्थनीयः द्वितीयं निक्षेपं प्राड्विवाकेन । प्राड्विवाकग्रहणं निर्णयाधिकृतपुरुषोपलक्षणार्थम् । किं साक्षाद् एव याचितव्यः । नेत्य् आह, प्रणिधीनां मुखेन । यैर् एव न्यस्तं <strong>वयोरूपसमन्वितैः</strong> । वयसा समन्विता[^५८२] येन बाला न भवन्ति, तेषां हि परैः प्रेरितानां मद्वञ्चनार्थो न्यास इति संभाव्यते । परिणतवयोभ्यस् तु नाशङ्का[^५८३] भवति । एवं रूपसमन्वयो व्याख्येयः । रूपम् एव कस्यचित् तादृशं भवति यस्य दर्शनाद् एव चापलं प्रतिभाति । तथा च रूपम् एतद् व्याचष्टे &ldquo;भगवन् वीतरागताम्&rdquo; इति । तेनैतद्[^५८४] उक्तं भवति- तादृशाः प्रणिधयः कर्तव्या येषां मद्वञ्चनार्थो ऽयम् उपक्रम इति नाशङ्कते धारणकः । <strong>अपदेशैः</strong> सव्याजैर् निक्षेपकारणैः । राज्ञोपद्रवग्रामगमनादिभि- &ldquo;अनेन हेतुना त्वयि संप्रति निक्षिपाम्&rdquo; इत्य् अनृतसंभवात् कारणकथनम् अपदेशः । एतच् च सर्वं प्राङ् निक्षेप्तुर् असंनिधौ कर्तव्यम् ॥ ८।१८२ ॥</p>
<blockquote>
<p><strong>स यदि प्रतिपद्येत यथान्यस्तं यथाकृतम् ।</strong><br>
<strong>न तत्र विद्यते किंचिद् यत् परैर् अभियुज्यते ॥ ८।१८३ ॥</strong></p>
</blockquote>
<p><strong>स यदि</strong> निक्षेपधारी यदि <strong>प्रतिपद्येत</strong> &ldquo;बाढम् अस्ति, गृहाण&rdquo; इत्य् अङ्गीकृत्य दद्यात् । <strong>यथन्यस्तं</strong> तथा कृतं समुद्रम् अमुद्रं <strong>यथाकृतं</strong> वस्त्रादि संवर्तितम् अमुद्रितम् अन्यद् वा अलंकाराद्यनुपभुक्तं परिमलशून्यं गृहमुद्रया स्वचिह्नेन स्थापितम् । तादृशम् एव चेद् दद्यान् <strong>न तत्र विद्यते किंचित्</strong> सत्यं[^५८५] <strong>यत् परैः</strong> पूर्ववेदिकैर् अभियुज्यते- &ldquo;एतेनास्माकीनः साक्ष्यभावान् निक्षेपो ऽपह्नूयते&rdquo; इति । <strong>यथान्यस्तं यथाकृतम्</strong> इति गूढागूढचिह्नकृतेन भेदः । अथ वा गृहीतृनिक्षेप्तृव्यापारभेदेन[^५८६] भेदः । <strong>यथाकृतं</strong> यथागृहीतं निर्विकल्पम् अवलंबं च गृहीतं तथैव प्रतिदात्व्यं प्रतिदाने यत्र कालग्रहणं न क्रियेत[^५८७] इत्य् अर्थः ॥ ८।१८३ ॥</p>
<blockquote>
<p><strong>तेषां न दद्याद् यदि तु तद् धिरण्यं यथाविधि ।</strong><br>
<strong>स निगृह्योभयं दाप्य</strong>[^५८८]** इति धर्मस्य धारणा ॥ ८।१८४ ॥**</p>
</blockquote>
<p><strong>तेषां</strong> प्राड्विवाकप्रयुक्तनिक्षेप्तॄणां <strong>यदि</strong> द्रव्यं निक्षिप्तं <strong>न दद्यात्,</strong> <strong>यथाविधी</strong>ति यथाकृतपदेन व्याख्यातम् । <strong>स</strong> धारणको ऽवष्टब्धय[^५८९] राजपुरुषैर् <strong>उभयम्</strong> अर्थिनो[^५९०] राजनिक्षेपं च दाप्यः । <strong>इति धर्मस्य धारणा</strong> व्यवस्था । तात्पर्यम् अत्र व्याख्यातम् ॥ ८।१८४ ॥</p>
<blockquote>
<p><strong>निक्षेपोपनिधी नित्यं न देयौ प्रत्यनन्तरे ।</strong><br>
<strong>नश्यतो विनिपाते ताव् अनिपाते त्व् अनाशिनौ ॥ ८।१८५ ॥</strong></p>
</blockquote>
<p><strong>प्रत्यनन्तरे</strong>[^५९१] उत्पत्त्यनन्तर[^५९२] उच्यते निक्षेप्तुः पुत्रो भ्राता भार्या वा, यस्य निक्षेप्तुर् द्रव्ये स्वाम्यम् अस्ति — भार्यायास् तावत् स्वाम्यम् उक्तम् एव,[^५९३] पुत्रस्यापि पैतामहे भ्रातुश् चैकधनस्य । तत्र तेषां कश्चिद् याचेन् निक्षेप्तर्य्[^५९४] असंनिहिते &ldquo;देहि नो ऽस्माकीनम् एतत्&rdquo; इति । तत्र कश्चिद् अनया बुद्ध्या दद्यात् &ldquo;साधारणम् एतद् एकेन निक्षिप्तम् अपरेण नीतम् इति को दोषः&rdquo; इति । अत उच्यते- <strong>न देयौ निक्षेपोपनिधी प्रयनन्तरे</strong> । अर्थवादं[^५९५] हेतुसरूपम् आह- <strong>नश्यतो विनिपाते तौ</strong> । <strong>विनिपातो</strong> ऽन्यथात्वम् प्रत्यनन्तरस्य देशान्तरगमनादि[^५९६] । तस्मिन्न् अस्ति तौ हीयेते । यदि तेन नीत्वा निक्षेप्तुर्[^५९७] न दत्तं तदा तेन पर्यनुयुक्तस्य धारण्यकस्य किम् उत्तरम् । &ldquo;त्वदीयेन भ्रात्रैतद् धनं साधारणस्वामिना नीतम्&rdquo; इति नैतद् उत्तरम् । &ldquo;यथा दायस् तथा ग्रहः&rdquo; (म्ध् ८।१८०) इत्य् उक्तम् । येनैव निक्षिप्तं स्वामिनास्वामिना वा तस्मा एव देयं तस्यैवायं प्रपञ्चः । यदि तु प्रत्यनन्तरो विक्रियां न गच्छेत् तदा तद्दाने ऽपि न दोषः । तद् आह** अनिपाते त्व् अनाशिनौ** । तत्र ह्य् अस्त्य् उत्तरं मानशत्[^५९८] तस्माद् अर्पयामि । प्रत्यनन्तरेण नीते विनिपाते च तस्य निक्षेप्त्रे याचमानाय[^५९९] स्वधनं दातव्यम् इति श्लोकार्थः ॥ ८।१८५ ॥</p>
<blockquote>
<p><strong>स्वयम् एव तु यो दद्यान् मृतस्य प्रत्यनन्तरे ।</strong><br>
<strong>न स राज्ञाभियोक्तव्यो</strong>[^६००]** न निक्षेप्तुश् च बन्धुभिः ॥ ८।१८६ ॥**</p>
</blockquote>
<p>जीवतस् तस्मान् निक्षेप्तुः <strong>प्रत्यनन्तर</strong>दानं नास्तीत्य् उक्तम् । <strong>मृतस्य</strong> तु यस् तद् धनम् अस्तीत्य् अविजानते स्वयं दद्यान् न स व्यवहारलेखनादिक्लेशनीयो ऽन्यद् अप्य् अस्ति न वेद वेति । यदि तस्याभविष्यद् अधिकम् इदम् इव तद् अप्य् अदास्यद्[^६०१] इति न क्लिश्यते । अत्राप्य् आशङ्का यदि न निवर्तेत &ldquo;महाधनो ऽसाव् अभून् न चान्येन समं प्रयुज्यते,[^६०२]&rdquo; प्रमाणान्तरं निश्चयाय विचारणीयम् । विषाग्न्यादिभिः शपथैर् नार्दनीयः । घटकोशसत्यतण्डुलास् तु न विरुध्यन्ते । न हि ते अतिक्लेशकराः । &ldquo;साक्ष्यभावे&rdquo; (म्ध् ८।१८२) इत्य् अत्र द्वितीयो न्यासः । यश् च तयोर् न्यासः स इहापि द्रष्टव्यः ॥ ८।१८६ ॥</p>
<blockquote>
<p><strong>अच्छलेनैव चान्विच्छेत् तम् अर्थं प्रीतिपूर्वकम् ।</strong><br>
<strong>विचार्य तस्य वा वृत्तं साम्नैव परिसाधयेत् ॥ ८।१८७ ॥</strong></p>
</blockquote>
<blockquote>
<p><strong>निक्षेपेष्व् एषु सर्वेषु विधिः स्यात् परिसाधने</strong>[^६०३]** ।**<br>
**समुद्रे नाप्नुयात् किंचिद् यदि तस्मान् न संहरेत् ॥ ८।१८८ ॥**</p>
</blockquote>
<p><strong>निक्षेपेषू</strong>पचयमनेष्व् अनन्तरोक्तो <strong>विधिः</strong> &ldquo;साक्ष्यभावे&rdquo; (म्ध् ८।१८२) इत्यादिः परिसाधनार्थो[^६०४] विज्ञेयः । <strong>समुद्रे</strong> निक्षेपे ऽन्यद् अप्य् अस्मिन् भाण्डे द्रव्यम् अभून् नाशितं कृमिभिर् इत्यादिकं पर्यनुयोगं नाप्नुयान् निक्षेपधारी तत्र धारणकस्य । एवं मूषकादिनाशे द्रष्टव्यम् । यदि दारुमये भाण्डे वस्त्रादि स्थापितम् तीक्ष्णदशनैर् मूषकैर् दारु भित्वा भक्ष्येत न निक्षेपधारिणो दोषः । तत्रापि वासनपरिवेष्टितः स्थूलपोट्टलको मुद्रितो यदि निक्षिप्येत यत् तदीये दारुभाण्डे नैव माति[^६०५] तदा बहिर् मूषकादिभक्षिते ऽपि हि न दोषः । यदि चैतन् निक्षेप्तुर् ज्ञानं भवति, धारकेण परिभाषीतं न मम भाण्डम् अन्यद् अस्ति, चरित्रज्ञो वास्य निक्षेप्ता कदाचित् प्रत्यासन्नो भवति ॥ ८।१८७–८८ ॥</p>
<blockquote>
<p><strong>चौरैर् हृतं जलेनोडम् अग्निना दग्धम् एव वा ।</strong><br>
<strong>न दद्याद् यदि तस्मात् स न संहरति किंचन ॥ ८।१८९ ॥</strong></p>
</blockquote>
<p><strong>चौरास्</strong> तु वेदिता अवेदिता वा सुरङ्गभिदादिना यदि मुष्णीयुः, कृतरक्षासंविधाने धारणिके स्वामिन एव नाशः । <strong>जलेनोढम्</strong> उदकेन देशान्तरं नीतम् ॥ ८।१८९ ॥</p>
<blockquote>
<p><strong>निक्षेपस्यापहर्तारम् अनिक्षेप्तारम् एव च ।</strong><br>
<strong>सर्वैर् उपायैर् अन्विच्छेच् छपथैश् चैव वैदिकैः ॥ ८।१९० ॥</strong></p>
</blockquote>
<p>हरति यो निक्षिप्तअम् असाक्षिकम्, यो ऽप्य् अनिक्षिप्य[^६०६] नीत्वा वा याचते तम् <strong>अन्विच्छेत्</strong> । अन्वेषणा तत्त्वपरिज्ञाने यत्नः सर्वप्रमाणव्यापारेण । <strong>उपायाः</strong> प्रमाणानि[^६०७] सामादयो वा । तेन चलितवृत्तस्याप्रतिपाद्यमानस्य ताडनबन्धनाद्य् अपि महति धने चोरवत् तत्त्वप्रतिपत्त्यर्थं प्रयोज्यम् । न तत्त्वानिश्चये निग्रहः । <strong>वैदिक</strong>ग्रहणं स्तुत्यर्थम् ॥ ८।१९० ॥</p>
<blockquote>
<p><strong>यो निक्षेपं नार्पयति यश् चानिक्षिप्य याचते ।</strong><br>
<strong>ताव् उभौ चौरवच् छास्यौ दाप्यौ वा तत्समं दमम् ॥ ८।१९१ ॥</strong></p>
</blockquote>
<p>निक्षिप्तम् अपह्नुवानस्य अनिक्षिप्तं[^६०८] याचमानस्य च[^६०९] दण्डो ऽयम् । यावति धने मिथ्या प्रवर्तते तावद् दण्ड्यते ॥ ८।१९१ ॥</p>
<blockquote>
<p><strong>निक्षेपस्यापहर्तारं तत्समं दापयेद् दमम् ।</strong><br>
<strong>तथोपनिधिहर्तारम् अविशेषेण पार्थिवः ॥ ८।१९२ ॥</strong></p>
</blockquote>
<p>चोरवच् छिष्टिः पूर्वेणोक्ता । तया च शरीरनिग्रहस् तत्समधनं वैकल्पिके[^६१०] जातिभेदेन ब्राह्मणाद् अन्यत्र प्रदेश उक्तो ऽनेन निवर्त्यते । पुनर् विधानेन चोरवच्छिष्टिर् वाग्दण्डधिग्दण्डादिरूपैव समुच्चीयते धनदण्डेन नाङ्गच्छेदादिरूपा । न च ब्राह्मणस्यापि वैकल्पिके पूर्वेण शारीरदण्डे प्राप्ते तन्निवृत्त्यर्थं पुनर्वचनम् युक्तम्, सामान्येन ब्राह्मणस्य शरीरदण्डप्रतिषेधात्- &ldquo;न जातु ब्राह्मणं हन्यात्&rdquo; (म्ध् ८।३८०) इति ।</p>
<blockquote>
<p><strong>उपनिधिः</strong> प्रीत्या यद् भुज्यते । <strong>अविशेषेण</strong> द्रव्यं जातिं च नापेक्षेत[^६११] ।</p>
</blockquote>
<ul>
<li>span style=&ldquo;text-decoration-underline;&quot;&gt;अन्यैस्</span> तूपनिधिः परिभाषितः ।</li>
</ul>
<blockquote>
<p>span style=&ldquo;text-decoration-underline;&quot;&gt;स तत्रैव</span> नेह । परिभाषाया अकरणाल् लौकिकार्थ एव ग्रहीतुं न्याय्यः । वक्ष्यति च &ldquo;प्रीत्योपनिहितस्य च&rdquo; (म्ध् ८।१९६) इति ॥ ८।१९२ ॥<br>
<strong>उपधाभिश् च यः कश्चित् परद्रव्यं हरेन् नरः ।</strong><br>
<strong>ससहायः स हन्तव्यः प्रकाशं विविधैर् वधैः ॥ ८।१९३ ॥</strong></p>
</blockquote>
<p><strong>उपधा</strong> व्याजः । छद्मेत्य् अनर्थान्तरम् । ताश् चानेकविधाः । द्रव्यपरिवर्तः — कुंकुमं दर्शयित्वा कुसुम्भादिदानम्, तुलादिमानापचय इत्याद्याः । तत्र चान्यं विधिं वक्ष्यति &ldquo;नान्यद् अन्येन संसृष्टम्&rdquo; (म्ध् ८।२०३) इत्यादि । इह तु वित्रासनं[^६१२] राजत[^६१३] उपकारदर्शनं कन्यानुरागकथनम् इत्य् एवमाद्या गृह्यन्ते । &ldquo;चौरास् त्वां मुष्णान्ति यद्य् अहं त्वां न रक्षामि,&rdquo; &ldquo;राजा तवात्यन्तं कुपितो मया तु बहु समाहितम्,&rdquo; &ldquo;राजतस् ते नगराधिकारं दापयामि,&rdquo; &ldquo;मुख्यं वोपकारं करोमि,&rdquo; &ldquo;पुष्पमित्रदुहिता त्वय्य्[^६१४] अत्यन्तम् अनुरागिणी मद्धस्त इदम् उपायनं प्रेषितवती&rdquo; — इत्येवमाद्य्नृतम् उक्त्वात्मीयम् उपायनम् आसज्य बहु प्रतिनयन्ति । तत्समक्ष्यं च राजनि तत्समे[^६१५] वा कार्यान्तरम् उपांशु निवेद्य कथयन्ति- &ldquo;त्वदीयं कार्यम् उपक्रान्तम्&rdquo; इत्य् एवमाद्याभिर् <strong>उपधाभिः</strong> <strong>परद्रव्यं</strong> च भुञ्जते । तेषाम् अयं राजमार्गे <strong>प्रकाशं विविधः</strong> कुठारशूलारोपणहस्तिपदमर्दनाद्यनेकोपायसाध्नो वध उच्यते ।</p>
<blockquote>
<p>span style=&ldquo;text-decoration-underline;&quot;&gt;अन्ये</span> तु प्रकरणान् निक्षेपविषयम् एवेदम् आहुः । तत्र हि प्रतिपद्यान्यत्र मया निहितं स च न संनिहितः श्वःपरश्व आगच्छतीत्य् असमर्पयन् हरतीति ॥ ८।१९३ ॥<br>
<strong>निक्षेपो यः कृतो येन यावांश् च कुलसंनिधौ ।</strong><br>
<strong>तावान् एव स विज्ञेयो विब्रुवन् दण्डम् अर्हति ॥ ८।१९४ ॥</strong></p>
</blockquote>
<p><strong>य</strong> इति निक्षिप्यमाणद्रव्यजातिनिर्देशः । <strong>यावान्</strong> इति परिमाणस्य । य आह- &ldquo;सुवर्णम् एतस्य हस्ते मया निक्षिप्तं कांस्यं ददाति, शतं च स्थापितम् अर्धं ददाति&rdquo; । स पृच्छ्यते- &ldquo;किं रहस्य् उत कस्यचित् समक्षम्&rdquo; इति । स चेद् आह- <strong>कुलसंनिधौ</strong> । कुलं साक्षिणः ।[^६१६] तत्र ते पृष्टा यदाहुस् तद् एव सत्यम् । <strong>विब्रुवन्</strong> विरुद्धं ब्रुवाणो दण्ड्यते । तत्रापि यदि ब्रूयात् साक्षिसमक्षं रूप्यं[^६१७] तैर् विनान्यत् स्थापितम् इति । अस्त्य् अत्र प्रमाणान्तरव्यापारणावसरः । अयम् अपि श्लोको नाधिकविध्यर्थः ॥ ८।१९४ ॥</p>
<blockquote>
<p><strong>मिथो दायः कृतो येन गृहीतो मिथ एव वा ।</strong><br>
<strong>मिथ एव प्रदातव्यो यथा दायस् तथा ग्रहः ॥ ८।१९५ ॥</strong></p>
</blockquote>
<p>&ldquo;यो यथा निक्षिपेत्&rdquo; (म्ध् ८।१८०) इत्य् अनेन निक्षिप्तविधिर् अयम् उक्तः[^६१८] । अन्येषु कार्येष्व् अनेन प्रतिपद्यते । ऋणादानोपनिधिविक्रयाद्य् अपि येन यादृशेन प्रकारेण कृतं तादृशेनैव प्रत्यर्पणीयम् । रहसि कृतस्य राजकुले ऽंशमार्गणादिना प्रकाशनं न कर्तव्यम् । तेन स्वहस्तलेख्येन ऋणे गृहीते न राजकुले ऽंशं दाप्यते । उत्तमर्णधनं क्षपणीयम् ।</p>
<blockquote>
<p>अनेनैव निक्षेपे ऽपि सिद्धे तत्र पुनर्वचनं नित्यार्थम् । तेन निक्षेपाद् अन्यत्र रहसि कृतस्यापि विप्रतिपत्त्याशङ्कायां प्रकाशं प्रतिदानं कदाचिद् अस्ति । अथ वेहाप्रकाशकृतस्य प्रकाशीकरणं निषिध्यते । तत्र त्व् अन्यो ऽर्थः समुद्रो ऽसमुद्र इत्यादि तेनापौनरुक्त्यम् ।<br>
<strong>मिथः</strong>शब्दो रहसि विज्ञेयः । अथ वा परस्परं <strong>मिथः</strong> । सर्वं कार्यं द्वाभ्यां साध्यं दानादि परस्परम् एव क्रियत इति । पुनर्वचनं तृतीयप्रतिषेधार्थम् । <strong>दाय</strong>शब्दः सामान्यशब्दो निक्षेपाद् अन्यान् अपि विक्रयादीन् आह ॥ ८।१९५ ॥<br>
<strong>निक्षिप्तस्य धनस्यैवं प्रीत्योपनिहितस्य च ।</strong><br>
<strong>राजा विनिर्णयं कुर्याद् अक्षिण्वन् न्यासधारिणम् ॥ ८।१९६ ॥</strong></p>
</blockquote>
<p>प्रकरणोपसंहारो ऽनेन क्रियते । <strong>प्रीत्योपनिहितस्य</strong> स्नेहेन किंचित् कालं भोगार्थं दत्तस्य, न्यासो निक्षेपस् तस्य धारणको यथा न पीड्यते तथा निर्णयः कर्तव्य इति । <strong>अक्षिण्वन्न्</strong> अपीडयन् ।</p>
<blockquote>
<p>द्वित्राः[^६१९] श्लोका निक्षेपकरणे विध्यर्थाः । सर्वम् अन्यद् अन्यतः सिद्धं सौहार्देनोक्तम्[^६२०] ॥ ८।१९६ ॥<br>
<strong>विक्रीणीते परस्य स्वं यो ऽस्वामी स्वाम्यसंमतः ।</strong><br>
<strong>न तं नयेत साक्ष्यं तु स्तेनम् अस्तेनमानिनम् ॥ ८।१९७ ॥</strong></p>
</blockquote>
<p>अस्वामिविक्रयाख्यविवादपदम् इदम् अनुक्रान्तम् । <strong>परस्य</strong> यद् द्रव्यादि <strong>स्वं</strong> तच् चेद् <strong>अस्वामी</strong> तत्पुत्रादिर् अन्यो वा <strong>विक्रीणीते</strong> स्वामिनाननुज्ञातस् तं <strong>स्तेनं</strong> चौरं विद्यात् । यद्य् अपि यस् तस्मात् क्रीणाति स तम् अस्तेनं मन्यते । <strong>न तं नयेत साक्ष्यं तु</strong> । तं पुरुषं न नयेत न प्रापयेत् साक्षयं न कारयेत् साक्षिकरणे न नियोक्तव्य इत्य् अर्थः । यथा चौरस् तादृश एवासौ । स्तेनत्वाच् च न साक्षित्वम्[^६२१] । न साक्षित्व एव प्रतिषेधः । किं तर्हि सर्वासु साधुजनसाध्यासु क्रियासु । परस्वम् अननुज्ञातेन विक्रीतं क्रेतुर् न स्वं भवतीति सिद्धे साक्षिकर्मनिषेधद्वारेण प्रतिषेधो वैचित्र्यार्थः ॥ ८।१९७ ॥</p>
<blockquote>
<p><strong>अवहार्यो भवेच् चैव सान्वयः षट्शतं दमम् ।</strong><br>
<strong>निरन्वयो ऽनपसरः प्राप्तः स्याच् चौरकिल्बिषम् ॥ ८।१९८ ॥</strong></p>
</blockquote>
<p>पूर्वेण साधुजनकर्तृकासु क्रियासु साक्ष्यादिष्व् अपि अस्वामिक्रियकारिणाम् अनर्हतोक्ता । अनेन <strong>षट्शतो</strong> दण्ड उच्यते । षट्कार्षापणशतानि <strong>अवहार्यो</strong> दापयितव्यो दण्ड्य इति यावत् । <strong>सान्वयः</strong> । अन्वयो ऽनुगमनसंबन्धः । स यस्यास्ति पुत्रभ्रात्रादिः स्वामिनो ऽनुगतः <strong>सान्वयः</strong> । स ह्य् अननुज्ञातो ऽपि विक्रीणानो न स्फुटचोरो यतस् तस्येयं बुद्धिर् मदीयम् एवैतद् यत् पितुर् इति, तं प्रतीयम् अपि संभावना भवति । तस्यैव विक्रीय मूल्यं ददाति । यस् त्व् अत्यन्तासंबन्धः स <strong>निरन्वयः</strong> । <strong>चौरकिल्बिषं</strong> निग्रहं निःसंशयं प्राप्तः । <strong>अनपसरः</strong> । यदि तद्गृहं तस्य नापसृतं भवति तद्<strong>आनपसरश्</strong> चौरवद् दण्ड्यः । यदि तु तद्गृहाद् एव केनचिद् दत्तं विक्रीतं वा तस्य तेन वाज्ञत्वात्[^६२२] तत्प्रतिगृहीतं प्रकाशक्रयेण वा विक्रीतं तदा न चौरवद् दण्ड्यः । <strong>षऋशतम्</strong> एव् दाप्यः ।</p>
<blockquote>
<p>अथ वा अन्वयो विक्रीणाति तस्य विक्रेयद्रव्यस्यान्यतः क्रयः <strong>अपसरः</strong> क्रयाद् अन्यः प्रतिग्रहादिर् आगमः । एतद् उक्तं भवति । यदि तेन तन् न कुतश्चन कृईतं नापि प्रतिगृहादिना लब्दं तदा चौरः ॥ ८।१९८ ॥<br>
<strong>अस्वामिना कृतो यस् तु दायो विक्रय एव वा ।</strong><br>
<strong>अकृतः स तु विज्ञेयो व्यवहारे यथा स्थितिः ॥ ८।१९९ ॥</strong></p>
</blockquote>
<p>न केवलम् अस्वामिसकाशाद् यत् क्रीतं तन् न सिध्यति, किं तर्हि प्रतिगृहीतम् अपि । प्रतिग्रहेण प्रीत्या वा दानं <strong>दायः,</strong> सो ऽपि न सिध्यति । &ldquo;विक्रीणीते परस्य&rdquo; (म्ध् ८।१९७) इत्य् अनेन विक्रेतुः प्रतिग्रहीतुश् चास्वाम्यम् उच्यते । &ldquo;स्वामी रिक्थक्रय&rdquo; (ग्ध् १०।३९) इत्यादिना स्वाम्याशङ्कायां प्राप्तो ऽयं प्रतिषेधः । <strong>व्यवहार</strong> एषा <strong>स्थितिर्</strong> नातिक्रमणीया ॥ ८।१९९ ॥</p>
<blockquote>
<p><strong>संभोगो दृश्यते यत्र न दृश्येतागमः क्वचित् ।</strong><br>
<strong>आगमः कारणं तत्र न संभोग इति स्थितिः ॥ ८।२०० ॥</strong></p>
</blockquote>
<p>यस्मिन् वस्तुनि गोवस्तुहिरण्यक्षेत्रादाव् अन्यस्य <strong>भोगो</strong> दृश्यते अन्यस्य च रिक्थप्रतिग्रहादिर् <strong>आगमः</strong> स्वाम्यापादकस् <strong>तत्रागमो</strong> बलवान् <strong>न भोगः</strong> । भोग एव <strong>संभोगः</strong> । <strong>कारणं</strong> स्वाम्ये । <strong>तत्रेति स्थितिः</strong> । एवम् अनादिव्यवस्था न भोगमात्रेण स्वत्वम् । यादृशेन च स्वत्वं तत् पुरस्ताद् व्याख्यातम् । &ldquo;यत् किंचिद् दशवर्षाणि&rdquo; (म्ध् ८।१४७) इति वानेन विरोधस् तत्रैव परिहृतः ॥ ८।२०० ॥</p>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vishvAsa.github.io/kalpAntaram/smRtiH/manuH/medhAtithiH/08/02/Text/">Text </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: Text</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kalpAntaram/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      <a href="https://github.com/vishvAsa/kalpAntaram/actions/workflows/build.yml"><img src="https://github.com/vishvAsa/kalpAntaram/actions/workflows/build.yml/badge.svg"> Built </a> on 2021 Aug 11 08:19:27 UTC. (<a href="http://google.com/search?q=08%3a19%3a27%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
