+++
title = "Text"

+++

> **एतान् दोषान् अवेक्ष्य त्वं सर्वान् अनृतभाषणे ।**  
**यथाश्रुतं यथादृष्टं सर्वम् एवाञ्जसा वद ॥ ८।१०१ ॥**

ऊहापोहौ वर्जयित्वा यथादृष्टं यथाश्रुतं चादृष्टं[^१] तत्वेन ब्रूहि ॥ ८।१०१ ॥

> **गोरक्षकान् वाणिजकांस्**[^२]** तथा कारुकुशीलवान् ।**  
**प्रेष्यान् वार्धुषिकांश् चैव विप्रान् शूद्रवद् आचरेत् ॥ ८।१०२ ॥**

**कारवः** शिल्पिनस् तक्षायस्कारसूपकरादयः । **कुशीलवा** नर्तकगायनाद्याः । **प्रेष्या** जीविकार्थं परस्याज्ञाकारा दासा इति प्रसिद्धाः । **वार्धुषिका** वृद्ध्युपजीविनः । एते ब्राह्मणा अपि सन्तः प्रकरणात् साक्ष्ये शपथे च **शूद्रवद्** द्रष्टव्या न क्रियान्तरे । यथा शूद्रो न दानपुण्यादिना पृच्छ्यन्ते साक्ष्ये शपथे चाग्निहरणादिना शोध्यते तद्वद् एषो ऽपि शपथो यद्य् अपि पूर्वत्राप्रकृतः तथाप्य् उत्तरत्रानन्तर्याद् दोषवत्वात् प्रयतत्वात् प्रयतत्वे ऽप्य् आनन्तर्यस्य संबन्धहेतुत्वाद् वक्ष्यमाणस्यापि प्रत्यासत्त्या पूर्ववद् वयोसंनिपातात् शपथे ऽपि तुल्यम् ॥ ८।१०२ ॥

> **तद् वदन् धर्मतो ऽर्थेषु जानन्न् अप्य् अन्यथा नरः ।**  
**न स्वर्गाच् च्यवते लोकाद् दैवीं वाचं वदन्ति ताम् ॥ ८।१०३ ॥**

**तद्** अन्यथापि **जानन्न् अन्यथा** **वदन् न स्वर्गाद्** भ्रश्यति । कूटम् अपि वदन् न दुष्यतीत्य् अर्थः । किं सर्वदैव । नेत्य् आह । **धर्मतो ऽर्थेषु** । धर्मेण दयादिना निमित्तेनार्थेषु व्यवहारेषु । धर्मस्य च निमित्तत्वम् उक्तम् उत्तरश्लोके दर्शयिष्यति । एतच् च न स्वमनीषिकयोच्यते । किं तर्ह्य् **एतां वाचम् वदन्ति** अस्मात् पूर्वे ऽपि स्मर्तारः[^३] । का पुनर् दैवी वाक् । ययास्मिन् निमित्ते ऽनृतं वदितव्यम् इत्य् एषा देवानां संबन्धिनी वाक् **तां** मन्वादयः श्रुत्वा **वदन्तीति** विशेषे ऽनृतप्रशंसा । 

- span style="text-decoration-underline;">अन्यैस्</span> तु पूर्वविधिशेषतयायं श्लोको व्याख्यातः । तद् एतद् गोरक्षकादिष्व् अनुयोगवाक्येषु ब्राह्मणेषु भवितव्यम् । अन्यथा ब्राःमणेषु "सत्यं ब्रूहि" (म्ध् ८।८८) इति यथा ब्राह्मणा एते कथं शूद्रवद् अनुयोज्या इति तद्विदान् अपि न दुष्यतीति यतो मन्वादयः एवंविधां वाचं वदन्ति यथैते शूद्रवद् आचरणीया[^४] इति । ते च धर्माधर्मयोः प्रमाणम् । तैश् च सत्यं वदितव्यम् । तच् च यथाविहितं तत्र स एव धर्मो यत्र वानृतं तत्रानृताभिधानम् एव धर्म इति ॥ ८।१०३ ॥

> **शूद्रविट्क्षत्रविप्राणां यत्रर्तोक्तौ भवेद् वधः ।**  
**तत्र वक्तव्यम् अनृतं तद् धि सत्याद् विशिष्यते ॥ ८।१०४ ॥**

तत्र नानृतं वदेद् इति यः प्रतिषेधस् तस्याशूद्रादिविषयतानेनोच्यते, न पुनर् अनृतवदनं विधीयते । तथा सति प्रतिषेधेनैकवाक्यता बाध्येत ।[^५] 

- span style="text-decoration-underline;">का पुनर्</span> अत्र निमित्तश्रुतिः । **तत्रेति** । तस्य वधविशेषणत्वान् न वधः, तस्यासतो निमित्तत्वानुपपत्तेः । अतश् च कृते वधे[^६] पश्चात् तद्विषयम् अतद्विषयं वानृतं वक्तव्यम् इत्य् अर्थ आपतति । तत्त्वनिष्ठम्[^७] । 

- span style="text-decoration-underline;">ननु च</span> **यत्रेति** व्यवहारवस्तु[^८] निर्दिश्यते, पुनर् **तत्रेति** तद् एव प्रतिनिर्दिश्यते । ततश् च यस्मिन् व्यवहारे पराजिताः सन्तो वधार्हा भवन्ति तस्य नानुपनन्नो निमित्तभावः । 

- अत्र वदन्ति । न चात्र वधर्हेष्व् अनृतम् इष्यते । यतो ऽननुरूपं पापीयसो[^९] जिवनम् इति । यस् त्व् अवधर्हो ऽवकाशात् पुरदास्यादिस्खलिताद् अनृताख्यापनाय राजानः[^१०] स्वल्पाराधात् न घातयितीत्य् उपपत्तिः;[^११] राजत्वात्[^१२] क्रोधदण्डस्य चाशास्त्रीयत्वाद् अस्थितपरिमाणतया निश्चयाभावो न तस्यापि निमित्तत्वोपपत्तिः । अतः प्रतिषेधशेषतैव न्याय्या । 

- गौतमीये त्व् अनृतविध्याशङ्कापि नास्ति । "नानृतवदने दोषो जिवनं चेत् तदधीनम्" (ग्ध् १३।२४) इत्य् एवमादिप्रतिषेधे सत्यानृतयोः कामचारप्रसङ्गे सत्यवचनेन वधे[^१३] निमित्तभावः प्रतिपद्यमानो "न हिंस्यात् सर्वभूतानि" इति प्रतिषेधव्यतिकर्मभये[^१४] चानृतं प्रतिपद्यत इति युक्तिमत् । तेनेदं[^१५] कृतम्, न चेद् असौ पृष्ट आचष्टे, न पुनर् हन्ति, अघ्नंश् च कथं हिमादोषेणानुषज्यते । 

- अथ सत्य् अपि स्वातन्त्र्ये तद्वचनेन राज्ञा हन्यमानत्वात् तद्धेतुभावापत्त्या प्रयोजककर्तृत्वम् इति चेत्, न सर्वो हेतुः प्रयोजकः- धनेन कुलं विद्यया यश इति । भवति विद्यायशसोर्[^१६] हेतुता[^१७] प्रयोक्त्री । न[^१८] चान्य एवायं लौकिकफलोत्पत्तियोग्यतालक्षणो[^१९] हेतुभावः, अपि तु द्रव्यगुणाः । यत्रापि[^२०] क्रिया श्रूयते अग्निना पाक इति, सापि स्वरूपेण सिद्धरूपाभिधानात् कृदन्तैर् भावस्य । अन्यश् चायं शास्त्रीयः कर्तृव्यापारस्य प्रयोजको हेतुर् न तु तत्प्रयोजकत्वम् एवम् इत्य् अर्थम् । यदि तावत् प्रेषणाध्येषणे आज्ञाप्रार्थनारूपे प्रयोजकत्वं शोषयते[^२१] व्रीहीन् आतप इत्यादाव् अचेतनेषु णिजुत्पत्तिर् दुर्लभा । 

- span style="text-decoration-underline;">ननु</span> च परिहृतम् एतद्व्याख्यातृभिः, "मुख्योपचरितक्रिय" इति चेतनावद् वस्तूपचारे "भिक्षा वासयति" "कारीषो ऽध्यापयति" इति । न ह्य् अत्र चैतन्यकृत उपकारः, अपि तु निश्चितत्वात् तदन्यस्य प्रयोजकस्य । अध्ययनं ह्य् आचार्यकरणविधिप्रयुक्तं कुर्वाणस्य माणवकस्य शीतादिलक्षणं प्रतिबन्धकम् अनुवदति । कारीषे प्रयोजकत्वाध्यारोपः । प्रेरकत्वाद् धि प्रयोजकम् उच्यते । तच् चाचैतन्यस्य[^२२] वायुजलादेर् अग्निकाष्ठादौ सुतरां दृश्यते । तदा विधिप्रयोजकस्तुतिप्रयोक्तृभिः प्रेषणाद्याभावाद् गौणार्थाः शब्दाः स्युः । अथैतत्स्थम् अर्थाचरणं प्रयोजकत्वं तच् च प्रयोजकस्य व्यापारानुगुणं प्रेषणादिव्यतिरिक्तक्रियान्तरावरणं संविधानाख्यम् । संविधान एव हि कारयतीत्य् उच्यते । यथा बुभुक्षमाणस्य कश्चित् पात्रम् आहरत्य् अन्यो भक्तम् उपनयति । कस्यचिद् वधप्रवृत्तस्य कश्चिद् आयुध्म् अर्पयत्य् अन्यो वध्यदोषाविष्करणेन मन्युम् उपदीपयति । एवंलक्षणः प्रेषित्रादिरूपरहितः सव्यापारः प्रयोज्यफलसिद्धाव् आनुकूल्यं प्रतिपद्यमानस् तत्समर्थाचरणपक्षे प्रयोजकः । 

- अस्मिन् पक्षे कारीषोपाध्यायौ तुल्यौ प्राप्नुतः । 

- अत्रापि यम् अन्तरेण क्रियाया अनिवृत्तिर् यस्य च कारकविशेषसंज्ञा न प्रवर्तेत स मुख्यः प्रयोजकः कर्ता । अध्यायितारं चान्तरेण कारीषो न शक्नोत्य् अध्ययनहेतुभावं प्रतिपत्तुम् । आचार्यस् तु तम् अन्तरेणापि शक्त एवेति गौणः कारीषः । यत्र च करणादिभावो[^२३] निश्चितो[^२४] हेतुमत्प्रत्ययदर्शनात् तत्रापि गौणार्थतैव । यथा कश्चित् स्वल्पेनापि प्रयोजनेन दूरं ग्रामं पुनः पुनर् गतवन्तं दृष्ट्वा ब्रवीति "अश्वो गमयति देवदत्तम्" इति । यत्र तु न कस्यचिद् आसत्तिविप्रकर्षाव् अन्तरङ्गबहिरङ्गभावो वा गम्यते तत्र यावन्तस् तदानुकूल्यं प्रतिपद्यन्ते सर्वे ते प्रयोजकाः ।

- span style="text-decoration-underline;">ननु</span> च कारकसंज्ञायाम् अन्तरङ्गयोगो नास्तीति को विशेषः कारीषोपाद्याययोः । स्वप्रक्रियैव सा तत्रभवताम् । न वस्त्वाश्रया । वस्त्वाश्रयौ च विधिप्रतिषेधौ । इदम् अपि तत्र पठ्यते- "विवक्षातः कारकाणि भवन्ति" इति । एवं च सति यत्राकर्तुर् एव कर्तृत्वं कश्चिद् विवक्षेत् तत्र कर्तृप्रत्ययविधिप्रतिषेधाव् अपि स्याताम् । यथा पातकपरिगणनायाम् अनुपठति "क्रविक्रयी संस्कर्ता चोपहर्ता च" (म्ध् ५।५१) इति । तस्माद् अन्वाख्यानसिद्ध्यर्था[^२५] तावकी[^२६] सा व्यवस्था न वस्त्वधिष्ठानम् अर्थम् अवस्कन्दति । 

- अत एव व्याख्यातृभिर् उक्तम्- समर्थाचरणं चेद् धेतुः हेतुमात्रे[^२७] प्रसङ्गः । ततश् च यो ऽपि कस्मैचिद् भोजनं ददाति स चौदरिकतयातिसौहित्येन व्यापद्येत प्राप्तं तत्र दातुर् वधकर्तृत्वम् इति । न च तत्प्रयुक्तं भवति । क्रियान्तरेण ह्य् असौ निश्चितो भोजनाख्यप्रयोजको न वधो न वेर्ष्यादि[^२८] कथंचिन् निमित्तं भवति । भवतु वा तन्निमित्तम्,[^२९] प्रयोजकत्वाभावात् तु कर्तृत्वं नास्तीति ब्रूमः । यस्य तु भूमिसुवर्णापहारादिनापराध्येत स च तदपहारमन्युना कथंचिन् म्रियेत किं तत्रापहर्तुर् अपहारदोष एवोत वधे ऽपि[^३०] निमित्तिभाव इति चिन्त्यम् । 

- किम् अत्र चिन्त्यते । अव्यभिचारावगम्यत्वाद् धेतुहेतुमद्भावस्य न खड्गप्रहारभोजनविच्छेदादेर् इव भूम्यादिहरणस्य नियतनिमित्तत्वोपपत्तिः । 

- को ऽयं नियमो ऽभिप्रेतः । यदि ह वा केचिन् म्रियन्ते केचिन् नेत्य् अनियतो नियमो भवति । पुरुषस्वभावभेदात् तद् एवौषधं श्लेष्मिकाय हितं[^३१] विपरीतम् अन्यस्येति । सर्वेषाम् एव च भावानादेशकालस्वभावभेदसहकारिसापेक्षः[^३२] शक्त्यन्तरप्रादुर्भावः । तद् एव लक्षणं पुरुषवित्तसंततिसापेक्षं पिपासाहेतुप्राण्यन्तरसापेक्ष्यं तद्विच्छेदहेतुर् इति । एवम् अत्यन्तामर्षिणो मन्युमतः स्वहरणपरिभवादि मरणाय कल्पते । किं तत्र शक्यो निमित्तभावो ऽपह्नोतुम् । पेशलमानसस्य तूपेक्षैव तत्र । ये पुनर् मन्युपरीता अनशनश्वभ्रपतनविषभक्षणादिनापराद्धारम्[^३३] उद्द्यिश्य म्रियेरंस् तत्राप्य् एष एव न्यायः । 

- span style="text-decoration-underline;">ननु</span> चान्यस्यैव प्रसिद्धहेतुभावस्य विषभक्षणादेर् निमित्तस्य तत्र दर्शनान् न भूम्यादिहरणस्यापराधो हन्तृत्वम् आप्नुयात् । तेनोपजनितमन्युर्[^३४] मरणहेतोः प्रवर्तत इति पारंपर्यतो निमित्तत्वम् इति चेत् । एवं सति पथ्योपदेशेनापि केचिद्[^३५] उद्विजमाना आत्मानं व्यापादयन्ति, ततश् च तत्रोपदेष्टारो हन्तारः स्युः । तथा मत्सरिणः परद्रव्येष्व् ईर्ष्यया शुष्यन्ता[^३६] धनिषु दोषम् आददीरन् । तथान्ये मूढमनसः प्रियान् पुत्रान् स्वामिनश् चानुम्रियन्ते, तत्र प्रियादीनाम् हन्तृतापत्तिः । अपरे च रूपवत्स्त्रीदर्शनेन परिफल्गुमनसो ऽसूयन्ते[^३७] भज्यमानहृदयाश् च विवेकशून्यात्मानस्[^३८] तत्र शीलवत्यः स्त्रियो दुष्येयुः । तद् एवेदम् आपतितं मृतस्य ब्रह्महत्येति । 

- span style="text-decoration-underline;">सत्यम्</span> एवं यदि विधिप्रतिषेधविशेषो न स्यात् । विहितो हितोपदेशः प्रतिषिद्धं स्वहरणादि । तथा चाहुः ।

- उपकारप्रवृत्तानां कथंचिद् चेद् विपर्ययः ।

- न तत्र दोषः केषांचिद् भेषजाम् औषधी यथा ॥

अत्र न केवलं वैद्यादेर् आतुरोपकारार्थिनः प्रयुक्तौषधस्य कथंचिद् विपरीततयोपपत्ताव् अदोषः- किं तर्ह्य् अन्यस्यापि गवादेर् महति पङ्के निमग्नस्योद्धर्तृभुजाकर्षणाय यथाश्रमेण यदि व्यापत्तिर् न तत्रोद्धर्त्ता दुष्येद् इति कथितं भवति । एवं सर्वत्र ।

- यो ऽपि कस्मिंश्चित् स्वव्यापारानुष्ठानवति धनरूपातिशयसंपद्वति दृश्यमाने दन्दह्यते न तं प्रति कस्यचिच् छास्त्रार्थातिक्रमः । निश्चितो हि निमित्तभावः[^३९] प्रतिषेधस्य विषयो भवितुम् अर्हति । न च प्राण्यन्तराश्रयिषु चैतसिकेषु[^४०] धर्मेषु प्रतिक्षणम् अन्यथाभवत्सु स्वभावविशेषावसायः । न हि शक्यम् अवसादितुम् अयम् अस्या रूपसंपदा व्यापद्यत इति । न च निश्चिते प्रतिषेधविषये संभवत्य् अनिश्चितविषयता न्याय्या । 

- यत्र तर्हि कथंचिद् वर्णविपर्ययशरीरशोषणादिना कुतार्किकपरीता[^४१] स्याद् अपि निमित्तावगतिस् तत्र किं भ्रंशयितुं शीलं संयुज्यतां कामिना,[^४२] भवतु वा पुरुषघापिनीति[^४३] । 

- नैतद् एवम् । न हीदृशी भवन्त्य् अपि निमित्तता प्रतिषेधस्य विषयः,[^४४] विध्यन्तरविरोधात् । अस्ति ह्य् अत्र व्यभिचारप्रतिषेधविधिः । न वापि[^४५] विध्यन्तरेणानवष्टब्धे विषये कृतावकाशा विधयो विरोधविध्यन्तरं विषयम् आस्कन्दितुम् अर्हन्ति । ये ऽपि मन्यन्ते रागलक्षणां प्रवृत्तिं शीलसंरक्षणोपदेशो निषेधति न शास्त्रलक्षणाम् । तेन महानुभावतया मास्य[^४६] तपस्विनो जीवितम्[^४७] उच्छेत्सीद् इति[^४८] प्राणोज्जिहीर्षया मुमूर्षुणा संप्रयुज्यते नासौ व्यभिचारप्रतिषेधम् अतिक्रामेत् । यत् तु विध्यन्तरविषये न विध्यन्तरं प्रवर्तत इति नैवायं विध्यन्तरस्य विषयो रागलक्षणत्वात् । 

- span style="text-decoration-underline;">ननु</span> च प्रवृत्ताव् अपि नैव शास्त्रम् अस्ति नियोगविधाव् इव व्यभिचारानुज्ञानस्मृत्यभावात्[^४९] । अथाप्रवृत्तौ कामयेत मारणम् इति प्रतिषेधभयात् प्रवर्तते सो ऽपि प्रतिषेधो रागलक्षणाम् एव हिंसां प्रतिषेधयति । न चासौ रागतो न प्रवर्तते ऽपि तु प्रतिषेधभयात् । या तु परोपकारतः प्रवृत्तिः सापि प्रतिषेधविषयपरिहारेण । यो ऽपि किंचिद् याचेद्[^५०] अयम् अहम् आत्मानं हन्मीति हन्यान् न तत्राप्रयच्छतो घातकत्वं व्यवहारोच्छेदप्रसङ्गात् ॥ ८।१०४ ॥

> **वाग्दैवत्यैश् च चरुभिर् यजेरंस् ते सरस्वतीम् ।**  
**अनृतस्यैनसस् तस्य कुर्वाणा निष्कृतिं पराम् ॥ ८।१०५ ॥**

वाक् चासौ देवता च सा वाग्देवता । तदर्थं च चरवो **वाग्दैवत्याः** । तण्डुला नातिपक्वाश् **चरवः** । तैर् **यजेरन्न्** इति बहवचननिर्देशात्, **चरुभिर्** इति बहुवचनम् । न पुनर् एकैकशो बहवश् चरवो नापि संहतानां व्रात्यस्तोमवद् यागो "देवश् चेद् वर्षेद् बहवो ब्राह्मणा यजेरन्" (प्म्स् १०।६।४५) इति, तद् बहुवचनम् । न तु[^५१] कपिञ्जलैश् च त्रिभिर् यजेरन्न् इतिवत्[^५२] ।

- तद् एतद् ब्राह्मणाद्यनुग्रहार्थम् अनृतम् उक्तं भवति । **अनृतम् एवैनः** पापम् असत्याभिधानलक्षणा क्रिया । यथा धर्मक्रियावत एवं समानाधिकरणे षष्ठी । येषां तु क्रियाजन्यौ धर्माधर्मौ न क्रियैव, तन्मते ऽनृतस्य यद् एन इति वैय्यधिकरण्ये[^५३] ऽनृतनिमित्तत्वाद् एनो ऽनृतम्, उपचारतः समानाधिकरणे एव । तस्य **निष्कृतिः** शोधनं पावनं प्रायश्चित्तम् इति यावत् । **परा** प्रकृष्टा ।

- span style="text-decoration-underline;">ननु</span> च कुतो ऽत्र पापम्, यावतास्मिन् निमित्ते "नानृतवचने दोषः" (ग्ध् १३।२४) इत्य् उक्तम् । 

- span style="text-decoration-underline;">केचिद्</span> आहुः "निवृत्तिस् तु महाफला" (म्ध् ५।५६) इति । अस्माच् छास्त्रात् तु यावज्जीवम् अनृतं मया न वक्तव्यम् इति येन संकल्पितं तस्य मिथ्यासंकल्पदोषो मा भूद् इति प्रायश्चित्तम् उच्यते । गेहदाहवधप्रतिषेधे[^५४] ऽपि नैमित्तिकं विधानम् । **एनसो निष्कृतिम्**[^५५] इत्य् अर्थवादः । 

- span style="text-decoration-underline;">कथं</span> तर्हि[^५६] **वाग्दैवत्यैः सरस्वतीम् यजेरन्** । यदि वाग्देवता[^५७] सरस्वती कथम् इज्यते[^५८] । अथ वाक्सरस्वत्योर् एकत्वेनैवं देवताभावे शब्दावगम्यरूपत्वाद् देवताया भिन्नौ चेतौ वाक्सरस्वतीशब्दौ । यथाग्नये जुहोतीति चोदितेन ज्वलनाय कृशानवे वा स्वाहेति हूयते, वायवे निरूप्य जुहुयाद् वायुर् वै प्राण इत्य् उक्ते ऽपि न प्राणायेति हूयते ।

- span style="text-decoration-underline;">सत्यम्</span> । वाग् एव देवता । सामानाधिकर्ण्याद् देवतार्थे तद्धितः ।[^५९] सरस्वतीम् इति[^६०] द्वितीयान्निर्देशात् । न हि[^६१] द्वितीयानिर्देश्या देवता । कर्मणि हि द्वितीया संप्रदानं च देवता, न कर्म । 

- span style="text-decoration-underline;">कथं</span> तर्हि सरस्वतीपदान्वयः । 

- span style="text-decoration-underline;">अर्थवादो</span> ऽयम् । अग्नये जुहोत्य् अग्निर् वै सर्वा देवता इति । वाग् एव सरस्वती । तयेष्टया सापीष्टा भवति । यागेन देवतावगम्यते । 

- span style="text-decoration-underline;">कथम्</span> । 

- span style="text-decoration-underline;">अग्निर्</span> यष्टव्यः प्रजापतिर् यष्टव्यस् तथाग्निं यजति यद् अग्निं यजतीत्यादि केचिद् आहुः । देवताः[^६२] स्वतस्[^६३] तत्र तत्र पूज्यन्ते । दैवतपूजावचनो ऽत्र यजिः । पूजा च पूज्यमानकर्मिका । तत्र युक्ता द्वितीया । तथा च देवता पूजनीयेत्यादि स्मर्यते । 

- span style="text-decoration-underline;">एतच्</span> च न युक्तम् । अस्मिन् हि पक्षे देवतात्वम् अन्यतो मृग्यम् । तत्र[^६४] यागसंप्रदानं देवतेति स्मरणविरोधः । एषा च स्मृतिर् बलीयसी, निरपेक्षत्वात् । पूर्वा देवता उद्देश्या[^६५] ध्येया च । यस्यै देवतायै हविर् गृहीतं स्यात् तां मनसा ध्यायेद् इति तत्क्रियाकर्मत्वात् कर्मण्य् एषा द्वितीया ॥ ८।१०५ ॥ 

> **कूष्माण्डैर् वापि जुहुयाद् घृतम् अग्नौ यथाविधि ।**  
**उद् इत्य् ऋचा वा वारुण्या तृचेनाब्दैवतेन वा ॥ ८।१०६ ॥**

**कूमाण्डा** नाम मन्त्रा यजुर्वेदे पठ्यन्ते । तैर् **घृतम् अग्नौ जुहुयात्** । जुहोतिश् च देवताम् उद्दिश्य द्रव्यस्य त्यागः । आघारविशेषणे तत्रेहाग्नाव् इत्य् अधिकरणनिर्देशान् मन्त्रवर्णिकी देवता वेदितव्या । येषु च मन्त्रेषु देवताविशेषलिङ्गं न दृश्यते — यथा "देवकृतस्यैनसो ऽवयजनम् असि" (व्स् ८।१३) इत्यादिषु — तत्र प्रजापतिर् देवतेति याज्ञिकाः । अथ वा यस्यान्यत्र देवतात्वं दृष्टं सेह संबन्धीति[^६६] यावत् । तथा च निरुक्तकाराः- "अपि वा सा कामदेवता स्यात्" (निर् ७।४।५) इति । यद्य् अपि यान्यस्य हविषो देवता सान्यस्य न कदाचित् तथापि यजति श्रूयते द्रव्यं मन्त्राश् च ते ऽत्रासत्यां देवतायां[^६७] जुहोतीति रूपं[^६८] तद् उत्तरेण जुहुयाद् इति व्याख्येयम् । तच् चायुक्तम् । तथाभिक्षारयेद् इति वक्तव्यं स्यात् । वयं तु ब्रूमः- "देवकृतस्यैनसो ऽवयजनम् असि" इत्य् अत्र कर्मैवावयजनम् एवावयाजनम् इत्य् उच्यते । अतस् तद् देवता[^६९] । सर्वत्र च मन्त्राभिधेयं वस्त्व् अस्त्व् इति न देवतायां मन्त्रवर्णाभावः ।

> **उद् इत्य् ऋचा वा वारुण्येति** । "उद् उत्तमं वरुणपाशम् अस्मत्" (र्व् १।२४।१५) इति एषा ऋक् वरुणदेवता[^७०] **उद्** इति प्रतीकेन तल् लक्ष्यते । वारुणीग्रहणं चान्यस्या "उ त्वा मदन्तु स्तोमा" (र्व् ८।६४।१) इत्य् उच्छब्दप्रतीकाया निवृत्त्यर्थम्[^७१] । **तृचेनाब्दैवतेन चेति**[^७२] । तद् एव[^७३] देवतैव दैवतम्, आपो दैवतम् अस्य त्र्यृचस्य तेन "आपो हि ष्टा" (र्व् १०।९।१) इत्यादिना । अतश् चैकैकया[^७४] एकैकाहुतिः प्रत्येकशब्दवत्,[^७५] समस्तेन च[^७६] समुदायाहुतिर् एकेति ।   
> **घृतम् अग्नाव्** इति सर्वत्रानुषङ्गः । **यथाविधि** । यादृशः शिष्टसमाचार इत्य् अर्थः । तेन च हविषः सत्त्वाद्[^७७] अप्राप्तायाम् इतिकर्तव्यतायां परिसमूहनपर्युक्षणावेक्षणस्रुवहोमाद्येतावन्मात्रम् अनुजानाति । **वा**शब्दाद् वैकल्पिकाः सर्व एव ॥ ८।१०६ ॥  
> **त्रिपक्षाद् अब्रुवन् साक्ष्यम् ऋणादिषु नरो ऽगदः ।**  
**तद् ऋणं प्राप्नुयात् सर्वं दशबन्धं च सर्वतः ॥ ८।१०७ ॥**

पञ्चदशाहोरात्राणि **पक्षः** । त्रयाणां पक्षाणां समाहारः **त्रिपक्षम्** । "अकारान्तोत्तरपदो द्विगुः" (पत् इ- ४८०) इति स्त्रीत्वे प्राप्ते पात्रादिदर्शनात्[^७८] प्रतिषेधः । यद्य् एवं त्रिपक्षीति न प्राप्नोति । छान्दसस् तत्र लिङ्गव्यत्ययः । ल्यब्लोपे कर्मणि पञ्चमी । त्रीन् पक्षान् यावद् अतीय यः साक्ष्यं न ददाति । **अगदो** ऽपीडितशरीरस् **तद् ऋणं**[^७९]** प्राप्नुयाद्** इत्य् अर्थः । **दशबन्धं** **च** । दशमं भागं दण्डनीयस् तस्माद् ऋणात् । **ऋणादिषु** इत्यादिग्रहणेन सर्वव्यवहारोपक्रमः । द्वितीयम् ऋणग्रहणम् उपलक्षणार्थम् । यस्मिन् व्यवहारे साक्ष्यम् इयन्तं कालं न[^८०] भवति पराजीयमानस्य[^८१] साक्षिणो बोढार[^८२] इत्य् उक्तं भवति । **गदो** रोगस् तत्समानप्रत्युत्थानहेतूपलक्षणार्थम् । तेनात्र कुटुम्बोपद्रवधनिकोपरोधाद्य् अपि परीक्ष्यम् । **बन्ध**शब्दः संख्यादिपरो दण्डविषये दशमाषवचनः । **नर**ग्रहणं **सर्वतो**ग्रहणं च श्लोकपूरणार्थम् । 

- span style="text-decoration-underline;">अन्ये त्व्</span> आहुस् **तद् ऋणं प्राप्नुयाद्** इत्य् अस्यायम् अर्थः । ऋणापहरणलक्षणेन[^८३] पापेन युज्येत । राज्ञे वा जीयमानस्य यो दण्डस् ततो दशमम् अंशं दद्याद् इति दण्डितः पुनः दण्ड्यते[^८४] ॥ ८।१०७ ॥

> **यस्य दृश्येत सप्ताहाद् उक्तवाक्यस्य साक्षिणः ।**  
**रोगो ऽग्निर् ज्ञातिमरणम् ऋणं दाप्यो दमं च सः ॥ ८।१०८ ॥**

**सप्ताहाद्** इति पञ्चमीदर्शनाद् अर्वाग् इत्य् अध्याह्रियते । सप्तानां दिवसानाम् अन्यतमस्मिन्न् अहनि **यस्य** **साक्षिणो** **रोगा**दि दृश्यते स मृषावादी दैवेन विभावितः पूर्वोक्तेन विधिना दापयितव्यः । **रोगो** ऽत्यन्तपीडाकरः, **अग्निर्** गोवाहनदहनः, पुत्रदारादिप्रत्यासन्न**ज्ञातिमरणम्,** तस्य कूटसाक्षित्वे लिङ्गम् ॥ ८।१०८ ॥

> **असाक्षिकेषु त्व् अर्थेषु मिथो विवदमानयोः ।**  
**अविन्दंस् तत्त्वतः सत्यं शपथेनापि लम्भयेत् ॥ ८।१०९ ॥**

अविद्यमानाः साक्षिणो येष्व् **अर्थेषु** व्यवहारेषु ते **ऽसाक्षिकाः** । तेषु **सत्यम्** अजानानो राजा **तत्त्वतो** लौकिकेनानुमानेनापीत्य् अर्थः । तत्र **शपथेनापि** वक्ष्यमाणेन दैवेनानुमानेन **लम्भयेत्** जानीयात् । लभिः प्राप्तिवचनो ऽपि सामर्थ्याज् जानात्यर्थः । न ह्य् अन्यः सत्यस्य लाभः । "न विन्दन्" इति पाठे ऽप्य् एवम् एव व्याख्येयम् । "असाक्षिकेषु शपथेन लम्भयेत्" इत्य् एतावद् विध्युद्देशवाक्यावसानात् श्लोकपूरणार्थम् । **मिथः **परस्परम्[^८५] ॥ ८।१०९ ॥

> **महर्षिभिश् च देवैश् च कार्यार्थं सपथाः कृताः ।**  
**वसिष्ठश् चापि शपथं शेपे पैजवने नृपे ॥ ८।११० ॥**

अर्थवादो ऽयं पूर्वोक्तस्य शपथविधेः । **महर्षिभिः** सप्तर्षिप्रभृतिभिः **कार्यार्थं** संदिग्धकार्यनिर्णयार्थं **शपथाः कृताः** । अस्मिन्न् अर्थे च भगवतः कृष्णद्वैपायनस्याख्यानम् उदाहर्तव्यम् । पुष्करेषु[^८६] तेष्व् अपहारितेष्व् इतरेतरं सप्तर्षयः शेपिरे- "यस् ते हरति पुष्करं स इमां पापकृतो गतिं गच्छेत्" इत्यादि । **देवैर्** इन्द्रप्रभृतिभिः । इन्द्रो ह्य् अहिल्यां प्रत्यभिशप्तः[^८७] शापभयाद् बहुविधं शपथं चकार । **वसिष्ठश् चेति** पृथङ्निर्देशः प्राधान्यख्यापनार्थः । शपतं कृतवान् इत्य् अर्थः । उपपदाद् एव विशेषावगतेः शपतिः करोत्यर्थमात्रे वर्तते । यथा यज्ञं यजत इति स्वपोषं पुष्ट इति तथा शपथं सेप इति ज्ञेयम् । "शप उपलंभने" इति लिटि प्रथमपुरुषात्मनेपदैकवचने शेपे इति रूपम् ।

**पैजवनो** राजा बभूव । तस्मिन् काले विश्वामित्रेणाक्रुष्टो मण्डलम् अध्यगतः कामक्रोधाभ्यां संक्षुब्धाचरणो[^८८] ऽघासुरो यातुधानो ऽस्मीति शपथं गृहीतवान् । विश्वामित्रेणोक्तस् तस्य राज्ञः समक्षम् अनेनैव तत्पुत्रशतम् अशितम् एष हि रक्ष इति । ततः स उवाच । अद्यैव म्रिये यदि रक्षः स्याम् इत्य् आत्मन्य् अनिष्टाशंसनम् अत्र शपथः । पुत्रदारादिशिरःस्पर्शने एतद् अनिष्टासंशनं शपथो मन्तव्यः ॥ ८।११० ॥

> **न वृथा शपथं कुर्यात् स्वल्पे ऽप्य् अर्थे नरो बुधः ।**  
**वृथा हि शपथं कुर्वन् प्रेत्य चेह च नश्यति ॥ ८।१११ ॥**

मिथ्याशपथे फलाख्यानम् एतत् । **वृथा** अन्यथा असत्यम् इति यावत् । तत्रापह्रियमाणसुवर्णादिद्रव्यजात्यपेक्षो ऽनृतशपथदोषो ऽन्यथाशपथे स्वल्पे, गरीयसि तु कार्ये गौरवाद् अधिकतरो दोषो ऽस्त्य् एव । प्रेत्य नाशो नरकम्, इह महद् अयशः । प्रमाणान्तरे तु ज्ञाते[^८९] राजदण्डः ॥ ८।१११ ॥

> **कामिनीषु विवाहेषु गवां भक्ष्ये तथेन्धने ।**  
**ब्राःमणाभ्युपपत्तौ च शपथे नास्ति पातकम् ॥ ८।११२ ॥**

कामः प्रीतिविसेषो विशिष्टेन्द्रियस्पर्शजन्य,ः स यासु भवति पुरुषस्य ताः **कामिन्यो** भार्यावेश्यादयः[^९०] । तत्र यः शपथः कामसिद्ध्यर्थो यथा "नाहम् अन्यां कामये प्राणेश्वरी मे त्वम्" इत्याद्यः । यत् तु[^९१] "संप्रयुज्यस्व मया, इदं त्वया देयम्, दास्ये" इति, तत्र भवत्य् एव दोषो वृथाशपथे[^९२] । विषयसप्तमी चेयं न निमित्तसप्तमी । तेन यस्याम् एवैकाकिन्यां यथाप्य् एते तत्रोक्तरूपशपथे न[^९३] दोषः । निमित्तसप्तम्यां तु निमित्ते परद्रव्यापहारे दोषः स्यात् । अतश् च "कामाद् दशगुणं पूर्वम्" (म्ध् ८।१२१) इत्यादिकं दण्डविधानं न युज्यते । तथापि[^९४] निमित्तानन्तरकृते विवादे[^९५] ऽस्त्य् एव वृथाशपथदोषः[^९६] । एवं सर्वत्र ।

> **विवाहेषु** । न त्वयान्या वोढव्या न वान्यो वोढव्य इति अन्यस्यापि सुहृदादेर् विवाहार्थम् एवंविधम् अनृतम् अदोषः । न पुनर् जात्यपह्नवादौ । **गवां भक्ष्ये** । गवाम् यवससिद्ध्यर्थं[^९७] मयापहर्तव्यम्, न मयापहृतं[^९८] परस्य चातत्संबन्धिभिर् युक्तस्य[^९९] वृथासाक्ष्ये शपमानस्य न दोषः । एवम् **इन्धने** । **ब्राह्मणानाम् अभ्युपपत्तिर्** अनुग्रहः । 

- span style="text-decoration-underline;">सर्ववर्णानुग्रहे</span> ऽनुज्ञातम् एव । किम् इह पुनर्वचनेन । 

- span style="text-decoration-underline;">केचिद्</span> आहुः । शपथो ब्राह्मणे ऽनुज्ञायते, शूद्रादिषु त्व् अनृतम् एव । 

- span style="text-decoration-underline;">एतच्</span>[^१००] च "तद् धि[^१०१] सत्याद् विशिष्यते" (म्ध् ८।१०४) इति वचनान् नैतद् अनृतम् । अतो न तत्र प्रतिषेधः । प्रतिषेधो[^१०२] ह्य् असौ वृथाशपथस्य[^१०३] । पूर्वेण प्रतिषिद्धस्य प्रतिप्रसवशास्त्रम् एतत् । तस्मात्[^१०४] सर्ववर्णानुग्रहे शपमानस्य न दोषः । 

- span style="text-decoration-underline;">किम् 	अर्थं</span> तर्हीदम् ।

- span style="text-decoration-underline;">उच्यते</span> । तत्र वधात् परित्राणम् उक्तं सर्ववर्णविषयम् । **अभ्युपपत्तिस्** तु ब्राह्मणस्यैव । सा हि धनलाभादिना संभवति । सर्वतश् च परसंबन्धिषु[^१०५] क्रियास्व् एवंविधासु शपथाभ्यनुज्ञानम् उपायान्तरेण तत्सिद्ध्यसंभव एव द्रष्टव्यम् ॥ ८।११२ ॥

> **सत्येन शापयेद् विप्रं क्षत्रियं वाहनायुधैः ।**  
**गोबीजकाञ्चनैर् वैश्यं शूद्रं सर्वैस्**[^१०६]** तु पातकैः ॥ ८।११३ ॥**

ननु च यद्य् अहम् एवंकुर्यां तद् इदम् अनिष्टम् आप्नुयाम् इति संकीर्तनक्रियाशपथं तं यः कारयेत् स **शापयेद्** इत्य् उच्यते । **सत्येन** शपे सत्यादिनिबन्धनो ऽयं धर्मो वा मे निष्फलः स्याद् इति । एवं चायुधानाम् अपि करणत्वं वाहनानां च । एतैर् आत्मानं शपतो न वा निष्फलानि स्युर् इति । **गोबीजकाञ्चनानि** वैश्यो हस्तेन स्पर्शयित्वाभिशपेद् एतानि वा मे निष्फलानित् पूर्ववत् । **शूद्रं सर्वैस् तु पातकैः** "वक्ष्यमाणानि पातकानि मे स्युः" इति शूद्रो वाच्यते ॥ ८।११३ ॥

> **अग्निं वाहारयेद् एनम् अप्सु चैनं निमज्जयेत् ।**  
**पुत्रदारस्य वाप्य् एनं शिरांसि स्पर्शयेत् पृथक् ॥ ८।११४ ॥**

**अग्निम् आहारयेद् एनं** हस्तेनाश्वत्थपर्णव्यवहितेन तयोः प्रदेशान्तरं सप्तपदसंहितम् इत्यादि**स्मृत्यन्तरान्** निपुणतो ऽन्वेष्यम् । पारंपर्यप्रसिद्धेश् चैतद् एवोच्यते । **अप्सु** जले **निमज्जयेत्** प्राड्विवाक इत्यर्थः । **पुत्रदारशिरांसि स्पर्शयेत्** । पुत्रस्य दारस्य शिरः स्पर्शयन् हस्तेन, शपथादिकाराद् वाचापि,[^१०७] शपथस्यैवंरूपत्वाद् इत्य् उक्तम् । **पृथग्** एकैकस्य ॥ ८।११४ ॥

> **यम् इद्धो न दहत्य् अग्निर् आपो नोन्मज्जयन्ति च ।**  
**न चार्तिम् ऋच्छति क्षिप्रं स ज्ञेयः शपथे शुचिः ॥ ८।११५ ॥**

तप्तायसपिण्डो ऽयम् अनवद्य[^१०८] गृहीतो न दहति । **आपश् च** नोर्ध्वं प्लावयन्ति । सत्य**शपथे** कोशादौ[^१०९] **न** **नार्तिम् ऋच्छति** पीडां न प्राप्नोति । "रोगो ऽग्निः" (म्ध् ८।१०८) इत्य् अत्रोक्तां[^११०] । **स** शुद्धः **शुचिर्** निर्दोषः । **क्षिप्रं** चतुर्दश वाहान्य् अवधिः स्मृत्यन्तरात् ॥ ८।११५ ॥

> **वत्सस्य ह्य् अभिशस्तस्य पुरा भ्रात्रा यवीयसा ।**  
**नाग्निर् ददाह रोमापि सत्येन जगतः स्पशः ॥ ८।११६ ॥**

कथं पुनर् अग्निर् न धक्ष्यति, आपो[^१११] नोन्मज्जयिष्यन्ति । न हि महाभूतानि विपरियन्ति स्वभावतो ऽचैतन्याद्[^११२] इति पर्यनुयोगम् आशङ्क्यार्थवादेनोक्तम् अर्थं दृढीकरोति । यद्य् अप्य् अयम् अन्वयव्यतिरेकसमधिगम्यो ऽर्थः प्रत्यकषवेद्यो[^११३] वा तथापि धूर्तकल्पितेन्द्रजालवद् भावितम् उग्रबिभीषिकासञ्जनमात्रं फलं[^११४] शपथागोरणम् इति मन्यमानो वैदिकं निदर्शनम् उपन्यसेत्[^११५] । भवन्ति प्रतिपत्तारो ऽर्थागमेन पूर्ववृत्तदर्शनाद् दृढतां प्रतिपद्यन्ते । 

- वत्सो नाम काण्व ऋषिर् अभवत् । स च कनीयसा वैमात्रेण **भ्रात्राभिशस्त**[^११६] आक्रुष्टः "न त्वम् असि ब्राह्मणः शूद्रापुत्रः" इति । स तं प्रत्युवाच "सत्येनाग्निं प्रविशामि यदि न ब्राह्मणः" इति । तस्येदम् उक्तवतः प्रविष्टस्य **नाग्निर् ददाह रोमापि** । कथम् । **सत्येन** हेतुना । 

- कथम् अग्निः सत्यं जानातीति चेत्, अत आह **जगतः स्पशः** । गूढात्मा परकीयकृताकृतज्ञः स्पश उच्यते । स च चारः प्रणिधिर् इति च प्रसिद्धिः । अग्निर् हि भगवान् सर्वभूतान्तरचारी कृताकृतानां वेदिता । तथा च छान्दोग्ये ताण्डके प्रयोगः- "देवासुरसेनयोर् अभ्यन्तरे यो ऽग्निर् इति, गौतमो ऽग्निम् उपेत्योवाच-[^११७] इह नो भवान् स्पशश् चरतु" इत्यादि । अथ वा विशेषनिदर्शने ऽपि[^११८] पञ्चविंशब्राहमणम् उदाहार्यम्- "वत्सश् च ह वै मेधातिथिश् च काण्वाव्[^११९] आस्ताम् । तं वत्सं मेधातिथिर् आक्रोशत्- अब्राह्मणो ऽसि" इत्यादि "तस्य लोम च नौषत्[^१२०]" इत्यन्तम् (प्ब् १४।६।६) ।

- span style="text-decoration-underline;">ननु</span> च चौरा अपि न दह्यन्ते । साधवो ऽपि दह्यमाना दृश्यन्ते । तत् कथं शपथे आश्वासः ।

- span style="text-decoration-underline;">उच्यते</span> । न दृश्येन व्यभिचारेण व्यवस्थेयम् अपनेतुं शक्यते, कदाचित्कत्वाद् व्यभिचारस्य । प्रत्यक्षादिष्व् अपि प्रमाणेषु दृश्यत एव तादृशो व्यभिचारः, न च तानि न प्रमाणम् । अथ व्यभिचारवन्ति नैव प्रत्यक्षादिशब्दवाच्यानि । यद् व्यभिचरति न तत् प्रत्यक्षम्,[^१२१] यत् प्रत्यक्षं न तद् व्यभिचरतीति वचनात् । इहापि शक्यते तद् वक्तुम् । व्यभिचरतीत्य् असौ[^१२२] न[^१२३] शपथः, यः शपथः स न व्यभिचरतीति । कः पुनः शपथः । यः समतेतिकर्तव्यतामात्राद्यपग्रहणनिरूपितकुहकस्तंभनाभावः[^१२४] । विपरीतो ऽशपथः । न तादृशस्य व्यभिचारो ऽस्ति । अथापि स्यात्, तत्रापि प्राक्कृतस्य कर्मणः फलविपाको भवति, निमित्तत्वात् । कृतापराधो[^१२५] ऽपि पूर्वकृतेन गरीयसाशुभेन मुच्यते । अकृतापराधो जन्मान्तरदोषेण निगृह्यते । विचित्रा हि कर्मणां फलपाकाभिव्यक्तिहेतवः । सहस्राद् एको मिथ्या गृह्यते । उत्सर्गस्[^१२६] त्व् अमिथ्यात्वम् । पुत्रेष्टिकारीयादिष्व् अप्य् एतत् समानम् । 

- तस्मात् साक्षिवच् छपथे ऽपि प्रत्येतव्य । ते ऽपि हि कदाचिन् मिथ्यावदन्ति[^१२७] । न भयप्रदर्शनमात्रम् एतत् । यथास्थानरूढाः[^१२८] शपथा उक्ताः सत्यं प्रतिष्ठत इति ॥ ८।११६ ॥

> **यस्मिन् यस्मिन् विवाहे तु कौटसाक्ष्यं कृतं भवेत् ।**  
**तत् तत् कार्यं निवर्तेत कृतं चाप्य् अकृतं भवेत् ॥ ८।११७ ॥**

**यस्मिन्** व्यवहारे **कूटसाक्षिभिर्** व्यवहारः **कृतः** स्यात् स **निवर्तयितव्यः** । **कृतं चाप्य् अकृतं भवेत्** । गृहीतधनो ऽप्य् उत्तमर्णः प्रतिपाद्यितव्यः, इतरदण्डो[^१२९] गृहीतो ऽपि त्याज्यः । वाङ्मात्रेण "जितस् त्वम् असि" इति निश्चिते कार्यं निवर्तते इत्य् उच्यते । दण्डपर्यन्तं कृतम् अपीति विशेषः । वीप्सा श्लोकपूरणायाम् ॥ ८।११७ ॥

> **लोभान् मोहाद् भयान् मैत्रात् कामात् क्रोधात् तथैव च ।**  
**अज्ञानाद् बालभावाच् च साक्ष्यं वितथम् उच्यते ॥ ८।११८ ॥**

कौटसाक्ष्यं[^१३०] लोभादिनिमित्तम्[^१३१] । विषयकथनं दण्डविशेषभावार्थम्[^१३२] । **वितथम्** असत्यम् । सर्वत्र पञ्चमी हेत्वर्था ॥ ८।११८ ॥

> **एषाम् अन्यतमे स्थाने यः साक्ष्यम् अनृतं वदेत् ।**  
**तस्य दण्डविशेषांस् तु प्रवक्ष्याम्य् अनुपूर्वशः ॥ ८।११९ ॥**

**लोभात् सहस्रं दण्ड्यस् तु मोहात् पूर्वं तु साहसम् ।**

**भयाद् द्वौ मध्यमौ दण्डौ मैत्रात् पूर्वं चतुर्गुणम् ॥ ८।१२० ॥**

**लोभाद्** यो वितथं वक्ति स **सहस्रं दण्डनीय** इत्य् एवं योजना[^१३३] कर्तव्या । तत्र यः परस्माद् धनम् उपादाय विअपरीतं वक्ति तस्य **लोभो** हेतुः । **मोहात्** वैचित्त्यात्[^१३४] । यथार्थवादी यथदृष्टार्थवादी च केनचिच् चित्तसंक्षोभहेतुना प्रश्नकाले व्यामूढः[^१३५] सम्यक् प्रश्नार्थम् अनवधार्यास्मृतत्वाद् वान्यथा ब्रूयात् स **मोहाद्** इत्य् उच्यते । **भयं** त्रासः । यदि मदीयेन[^१३६] सत्यवचनेनायं जीयेत, तत्रायं कदाचित् ज्ञातिधनादिबाधया मां व्यापादयेद् इत्य् आशङ्का । **सहस्रम्** इति संख्येयविशेषावगतिर् वाक्यान्तरात् पणानाम् इति । **पूर्वं तु साहसं** प्रथमम् "पणानां[^१३७] द्वे शते सार्धम्" (म्द् ८।१३८) इत्यादौ । **द्वौ मध्यमौ** साहसाव् इति विपरिणामः । **पूर्वं चतुर्गुणं** सहस्रम् एवेत्य् अर्थः । वृत्तानुरोधेन विचित्रया शब्दवृत्त्या स एवार्थः कथ्यते ॥ ८।११९–२० ॥

> **कामाद् दशगुणं पूर्वं क्रोधात् तु त्रिगुणं परम् ।**  
**अज्ञानाद् द्वे शते पूर्णे बालिश्याच् छतम् एव तु ॥ ८।१२१ ॥**

मन्मथः **कामः** । यत्र स्त्रियो विवदन्ते तत्संबन्ध्यन्यतरां[^१३८] कामयमानो ऽनृतं वदति, अर्धतृतीयानि सहस्राणि दण्ड्यते । **क्रोधात्** **त्रिगुणं परं** प्रथमसाहसस्य प्रकृतत्वात् ततः परो मध्यः[^१३९] । सर्वान्ते लोकविज्ञानाद् इति वा उत्तम एव परः । द्वेषः **क्रोधः** । **अज्ञानाद्** इति । यो विपरीतं प्रथमं ब्रूयाद् भ्रान्त्या, न तु[^१४०] प्रश्नकाले । **द्वे शते** दमः । प्रदर्शनम् एव विपरीतं नाभिधानम् । **बालिश्यं**[^१४१] बालभावः अप्राप्तव्यवहारता । ईषदपक्रान्तबालभावस्याप्राप्तबुद्धिस्थैर्यस्यायं बालिश्यदण्डो ऽन्यस्य त्व् असाक्षितैव ॥ ८।१२१ ॥

> **एतान् आहुः कौटसाक्ष्ये प्रोक्तान् दण्डान् मनीषिभिः ।**  
**धर्मस्याव्यभिचारार्थम् अधर्मनियमाय च ॥ ८।१२२ ॥**

उभयप्रयोजनो दण्ड इति दर्शयत्य् अवश्यानुष्ठेयत्वाय । शास्त्राचारनिरूढा व्यवस्था धर्मः, तस्याव्यभिचारो ऽनिवृत्तिर् उच्यते ॥ ८।१२२ ॥

> **कौटसाक्ष्यं तु कुर्वाणांस् त्रीन् वर्णान् धार्मिको नृपः ।**  
**प्रवासयेद् दण्डयित्वा ब्राह्मणं तु विवासयेत् ॥ ८।१२३ ॥**

सकृद् अपराद्धानां पूर्वो दण्डः । अभ्यासात् प्रवर्तमानानां **दण्डयित्वा प्रवासनं** राष्ट्रान् निष्कासनम्, मरणं वार्थशास्त्रे प्रयोगदर्शनात् तद्रूपत्वाच् च दण्डविधेः । **ब्राह्मणं तु विवासयेत्** । वाससो ऽपहरणं विवासनं गृहभङ्गो वा । विवाससं[^१४२] विवासं वा[^१४३] करोति "तत् करोति" इति णिचि णाविष्टवद् इति टिलोपे रूपम् । **त्रीन् वर्णान्** इति क्षत्रादयस् त्रयः, ब्राह्मणस्य दण्डान्तरविधानात् ॥ ८।१२३ ॥

> **दश स्थानानि दण्डस्य मनुः स्वायंभुवो ऽब्रवीत् ।**  
**त्रिषु वर्णेषु यानि स्युर् अक्षतो ब्राह्मणो व्रजेत् ॥ ८।१२४ ॥**

**स्थान**शब्दो विषयपर्यायः । एतैः प्रदेशैः पीडयितव्यः प्रयपराधम्[^१४४] । शब्देन ब्राह्मणस्य धनदण्डविधानाद् **अक्षत**त्वोपदेशः शरीरपीडापरिहारार्थः कल्पते, सत्य् अपि धनस्य दशसंख्यानर्भावे । 

- वयं तु ब्रूमः "समग्रधनम् अक्षतम्" (म्ध् ८।३८०) इत्य् अत्र धनपीडापि निषिद्धैव ब्राह्मणस्य । तस्माद् यः सकृत् कथंचिद् अपराद्धः श्रुतशीलाभिजनयुक्तस् तस्य धनदण्डो ऽपि नास्ति । तथा च गौतमस् तादृशम् एव ब्राह्मणम् अधिकृत्य "द्वौ लोके धृतव्रतौ"[^१४५] (ग्ध् ८।१) इत्य् उपक्रम्य, "षड्भिः परिहार्यश् च" (ग्ध् ८।१२) इत्यादि ॥ ८।१२४ ॥

> **उपस्थम् उदरं जिह्वा हस्तौ पादौ च पञ्चमम् ।**  
**चक्षुर् नासा च कर्णौ च धनं देहस् तथैव च ॥ ८।१२५ ॥**

**उपस्थं** प्रजनधर्मः स्त्रीपुंसयोः । उद्देशमात्रम् इदं विनियोगस् तूत्तरत्र भविष्यति । यत्र च दण्डविशेषो नाम्नातस् तत्र यो येनैवाङ्गेनापराद्धः स तत्रैव पीडयितव्यः । तत्रागम्यागमन **उपस्थ**निग्रहः । चौर्य **उदरत** आहारनिवृत्त्यादिना । वाग्दण्डपारुष्ये **जिह्वाहस्तयोः** । पादबलेन व्यतिक्रामन् **पादयोः** । विवृत्य विश्रब्धं राजदारान् विक्ष्यमाणश् **चक्षुषोः** । अनुलेपनगन्धम् आजिघ्रन् **नासिकायाम्** । रहसि राजानम् मन्त्रयमाणं कुड्यपटान्तरित उपशृण्वन् **कर्णयोः** । **धने** प्रसिद्धो दण्डः । **देहे** मारणं महापातकिनः ॥ ८।१२५ ॥

> **अनुबन्धं परिज्ञाय देशकालौ च तत्त्वतः ।**  
**सारापराधौ चालोक्य दण्डं दण्ड्येषु पातयेत् ॥ ८।१२६ ॥**

उक्तानुक्तदण्ड्येष्व् अपराधेषु मातृकाश्लोको ऽयम् । एतदर्थानुसारणेन सर्वत्र दण्डकॢप्तिः कर्तव्या । तत्र पौनःपुन्येन प्रवृत्तिर् **अनुबन्धः**, प्रवृत्तिकरणं वा, अनुबध्यते प्रयुज्यते येन तस्मिन् कर्मणि । तं **परिज्ञाय** । किम् अयम् आत्मकुटुम्बक्षुदवसायेन[^१४६] धर्मतन्त्रप्रसङ्गेन[^१४७] वा, अथ मद्यद्यूतादिशौण्डतया, तथा प्रमादाद् बुद्धिपूर्वं वा परप्रयुक्तः[^१४८] स्वेच्छया वेत्यादिर् **अनुबन्धः** । **देशो** ग्रामारण्यगृहजलजन्मप्रसवभूम्यादिः[^१४९] । **कालो** नक्तं दिवादिः सुभिक्षदुर्भिक्षबाल्ययौवनादिर् वा[^१५०] । **सारः** शक्त्यशक्ती आढ्यत्वदारिद्र्ये । **अपराधो** ऽष्टादशानां पदानाम् अन्यतमः । एतत् सर्वं पौर्वापर्येण निरूप्य तथा **दण्डं पातयेत्** कुर्याद् यथा स्थितिः सांसारिकी न भ्रश्यतीति ॥ ८।१२६ ॥

> **अधर्मदण्डनं लोके यशोघ्नं कीर्तिनाशनम् ।**  
**अस्वर्ग्यं च परत्रापि तस्मात् तत् परिवर्जयेत् ॥ ८।१२७ ॥**

अधर्मप्रधानदण्डनम्[^१५१] **अधर्मदण्डनम्**[^१५२] । पूर्वोक्तम् अनपेक्ष्येदं शास्त्रपाठमात्रेण[^१५३] राजेच्छया रागद्वेषादिभिर् वा । तद् यशोनाशकं कीर्तेश् च विच्छेदकम् । स्वदेशे गुणख्यातिर् **यशः,** देशान्तरे **कीर्तिः** । जीवतो वा पुण्यशब्दो **यशः**, उत्तरकालिकी **कीर्तिः** । निर्दोषगुणवती **कीर्तियशसी** । अन्यो वा भेद उन्नेयः, अर्थवादत्वात् । **अस्वर्ग्यं** स्वर्गप्राप्तौ कर्मान्तरजन्यायां प्रतिबन्धकम् । **परत्रापी**ति श्लोकपूरणार्थम्, स्वर्गस्यामुष्मिकत्वात्[^१५४] ॥ ८।१२७ ॥

> **अदण्ड्यान् दण्डयन् राजा दण्ड्यांश् चैवाप्य् अदण्डयन् ।**  
**अयशो महद् आप्नोति नरकं चैव गच्छति ॥ ८।१२८ ॥**

पूर्वश्लोके ऽनुबन्धादिनिरूपणविधिविशेषः[^१५५] । अनेन त्व् अनपराधानां दण्डनं प्रतिषिध्यते सापराधानां च विधीयते । वृत्त्यर्थतां[^१५६] दण्डस्य मन्यमानो ऽनुग्रहेण मा हासीद् इति[^१५७] ॥ ८।१२८ ॥

> **वाग्दण्डं प्रथमं कुर्याद् धिग्दण्डं तदनन्तरम् ।**  
**तृतीयं धनदण्डं तु वधदण्डम् अतः परम् ॥ ८।१२९ ॥**

यो गुणवान् ईषत्प्रथमम् एवापराद्धः स वाचा निर्भर्त्स्यते "न साधु कृतवान् असि, मा पुनर् एवं कार्षीः" इति । तथा विनीयमाने यदि न निवर्तते, "को ऽत्र दोषः"[^१५८] इति वा प्रतिजानीयात् तदा धिग्धिगादिशब्दैः परुषवचनैः कुत्सार्थैः क्षिप्यते । ततो ऽप्य् अनिवर्तमानो यथाशास्त्रं धनेन दण्डनीयः । तद् अप्य् अगणयन्न् ऐश्वर्यादिना हन्तव्यः । वधदण्डश् च ताडनाङ्गच्छेदादि, न मरणम् एव ॥ ८।१२९ ॥

_यत आह ।_

> **वधेनापि यदा त्व् एतान् निग्रहीतुं न शक्नुयात् ।**  
**तदैषु सर्वम् अप्य् एतत् प्रयुञ्जीत चतुर्ष्टयम् ॥ ८।१३० ॥**

मारणं चेद् वधः किं तद् अन्यद् येन[^१५९] शक्यते । कथं चैनं[^१६०] पापं निगृह्णीतेत्यादिपरुषवाक्यपूर्वं दुर्विनीतेषु धनदण्डवधौ समुच्चेतव्यौ । कृते ऽपि शरीरदण्डे यदि नावतिष्ठते ततो न कृतनिग्रह इत्य् उत्सृजेद् अपि तु स वधदण्डः कर्तव्यः । धनवधदण्डयोश् च पुनःप्रवृत्त्यर्थो ऽयम् आरम्भः । वाग्दण्डे[^१६१] मृदुत्वात् कः पृच्छति । धनेन च निगृहीतस्य[^१६२] पुनर् वधो दृष्टो "अङ्गुलीर्[^१६३] ग्रन्थिभेदस्य" (म्ध् ९।२७७) इति ॥ ८।१३० ॥

> **लोकसंव्यवहारार्थं याः संज्ञाः प्रथिता भुवि ।**  
**ताम्ररूप्यसुवर्णानां ताः प्रवक्ष्याम्य् अशेषतः ॥ ८।१३१ ॥**

**ताम्रा**दीनां लिक्षादयः **संज्ञा भुवि** प्रसिद्धाः । किं शास्त्रपरिभाषया । तत्र वृद्धव्यवहारो गवादिशब्दवद् इति । अत आह **लोकसंव्यवहारार्थम्** । **अर्थ**शब्दो विषयवचनः । तेन व्यवहारप्रसिद्धिर् आश्रिता भवति । 

- span style="text-decoration-underline;">ततश्</span> च गवादिशब्दतुल्यतया व्यवहारात् प्रसिद्धः । किं शास्त्रोपदेशेन । 

- span style="text-decoration-underline;">उच्यते</span> । नियमार्थ उपदेशः । अन्येषाम् अपि परिमेयानाम् अयस्कांस्यसुवर्णादीनाम् एताः संज्ञाः सन्ति, तन्निवृत्त्यर्थः । क्वचिद् देशे परिमाणे भेदो ऽप्य् अस्ति, तन्निवृत्त्यर्थश् च । क्वचित् संबन्धतया नियम्यते । तथा च क्वचिद् अष्टाचत्वारिंशता माषबन्धं क्वचिच् चतुःषष्ट्या क्वचित् साष्टेन शतेन । तद् एतत् सर्वं नियम्यते । 

- अथ चैवं संबन्धः क्रियते । **याः संज्ञा भुवि प्रथितास् ता लोकसंव्यवहारार्थं वक्ष्यामि** । सर्वस्य लोकस्याभिर् एव संव्यवहारो यथा स्याद् दण्डादिनियोगस्याप्य् अन्यथा प्रसिद्धिः ॥ ८।१३१ ॥

> **जालान्तरगते भानौ यत् सूक्ष्मं दृश्यते रजः ।**  
**प्रथमं तत् प्रमाणानां त्रसरेणुं प्रचक्षते ॥ ८।१३२ ॥**

इमं श्लोकं केचिन् नाधीयते, त्रसरेणौ विप्रतिपत्त्यभावात्[^१६४] । गवाक्षकुचिकाविवरप्रविष्टे सूर्ये यो रेणुर् दृश्यते स त्रसरेणुः । **अन्तर**शब्दो विवरपर्यायः । **प्रथमं तत्प्रमाणानाम्** इति ॥ ८।१३२ ॥

**त्रसरेणवो ऽष्टौ विज्ञेया लिक्षैका परिमाणतः ।**

**ता राजसर्षपस् तिस्रस् ते त्रयो गौरसर्षपः ॥ ८।१३३ ॥**

- तत्रोपचितपरिमाणाः[^१६५] । न पुनर् अयं **लिक्षा**शब्दः स्वेदजक्षुद्रजन्तुवचनः । **तास् तिस्रो** **लिक्षा** एको **राजसर्षपा**ख्यपरिमाणपदार्थः । एवं योजनीयम् । ततश् च व्यभिचारयन्ति न यथोक्तपरिमाणा यवादयो ऽर्था इति ते निरस्ता भवन्ति । न हि यवादीनाम् अर्थानां परिमाणम् । कथं तर्हि यथोक्तपरिमाणार्थः[^१६६] । यथा चोपक्रान्तसंज्ञाः प्रवक्ष्यामि परिमाणम् इति । त्रसरेणुश् चार्थो नियतपरिमाणस् तेनैतत् सर्वं निश्चेयम् । शक्नुवन्ति च निपुणास् त्रसरेणून् संहन्तुम्[^१६७] इति नानारभ्यार्थोपदेशः । एतत् स्वर्णकाराभिमानसंख्यास्मृतिरूपं निर्बाधं भवति । तत एव वस्तु निपुणतो ऽशेषतो ऽवधारयितव्यम् ॥ ८।१३३ ॥

> **सर्षपाः षट् यवो मध्यस् त्रियवं त्व् एककृष्णलम् ।**  
**पञ्चकृष्णलको माषस् ते सुवर्णस् तु ष्ōडश ॥ ८।१३४ ॥**

<span style="text-decoration-underline;">मध्यमशब्दो</span> ऽभ्रान्तिहेतुः परिमाणपरत्वे नात्यन्तम् अपिचितो नातिस्थूलः सर्षपपरिमाण इति **मध्य**ग्रहणम् अर्थवत् । संज्ञापरत्वे तु न किंचिन् मध्यशब्देन[^१६८] यवशब्दसंज्ञात्वात् । 

- span style="text-decoration-underline;">तद् असत्</span> । नायं संदर्भो येन प्रत्यवयवं प्रयोजनम् उच्यते । पद्यग्रन्थो ऽयम् । तत्र संगतार्थम्[^१६९] अपि वृत्तानुरोधात् किंचिद् उच्यते । अस्ति चास्यान्वयः । अनन्विताभिधानं हि वाक्यार्थविरोधान् न प्रमाणम् । न चावगताभिधानम् अपि । परिमाणभेदांस् त्रसरेणुशतमानादीन् आद्यन्तान् अपेक्ष्य मध्यपहितत्वान् मध्यो यवाख्यः परिमाणविशेषः । 

- पञ्चकृष्णला अस्मिन् सन्ति **पञ्चकृष्णलिकः**[^१७०] । "अत इति ठनौ" इति टन् कर्तव्यः । "पञ्चकृष्णलकः" इति पाठे कबन्तो बहुव्रीहिः । ते कृष्णलाः षोडश एकः सुवर्णः ॥ ८।१३४ ॥

> **पलं सुवर्णास् चत्वारः पलानि धरणं दश ।**  
**द्वे कृष्णले समधृते विज्ञेयो रूप्यमाषकः**[^१७१]** ॥ ८।१३५ ॥**

**पलम्** इति संज्ञानिर्देशः । **सुवर्णम्** इति संज्ञी । **चत्वार** इति विशेषणम् । **धरणम्** इति संज्ञा । **दश पलानीति** संज्ञी । **द्वे कृष्णले** इति संज्ञा । **रूप्यमाषक** इति समुदायसंज्ञां[^१७२] मन्यन्ते । <span style="text-decoration-underline;">ननु</span> रूप्यविषयमाषकनिर्देशे द्वे कृष्णले प्रतिपत्तव्ये इति प्रतिजानीते । ततश् चानिश्चयः[^१७३] । **समधृते** । तुलासूत्रके उन्मानादिहीने[^१७४] यदि धार्येते । प्रयोजनं मध्यशब्दवत् (म्ध् ८।१३४), यतो ऽसमयाद् धार्यमाणतया परिमाणानिश्चयः ॥ ८।१३५ ॥

> **ते षोडश स्याद् धरणं पुराणश् चैव राजतः ।**  
**कार्षापणस् तु विज्ञेयस् ताम्रिकः कार्षिकः पणः ॥ ८।१३६ ॥**

**षोडश**रूप्यमाषका रूप्यस्य **धरणं** भवति । **पुराण** इति संज्ञान्तरम् । **कार्षापणः** पण इति च द्वे संज्ञे ताम्रकर्षस्य । कर्षाख्यश् च शब्दो लोकत एव प्रसिद्धार्थ इह गृह्यते व्यभिचारदर्शनासत्त्ववचनेन[^१७५] न कृष्णलादिवत् परिभाष्यते ॥ ८।१३६ ॥

> **धरणानि दश ज्ञेयः शतमानस् तु राजतः ।**  
**चतुःसौवर्णिको निष्को विज्ञेयस् तु प्रमाणतः ॥ ८।१३७ ॥**

**शतमान** इति संज्ञा दशानां धरणानाम् । **रजत**शब्देन सुवर्णम् अप्य् उच्यते । तेन रूप्यसुवर्णयोर् इयं संज्ञा । सुवर्णस्य मानं[^१७६] तु शास्त्रान्तरात् परिमातव्यम् । तथा च विशेषयिष्यति **शतमानं तु राजतम्** इति ॥ ८।१३७ ॥

> **पणानां द्वे शते सार्द्धे प्रथमः साहसः स्मृतः ।**  
**मध्यमः पञ्च विज्ञेयः सहस्रं त्व् एव चोत्तमः ॥ ८।१३८ ॥**

**मधयम उत्तम** इत्य् अत्र साहसपदानुषङ्गः कर्तव्यः । मधमोत्तमशब्दाव् अत्र केवलाव् अपि शास्त्रान्तरदृष्टौ- "आभ्यां दण्ड उत्तमः" इति । तत्र शास्त्रसिद्ध्या साहचर्यात् साहसं प्रतीयते । अवयवाः स्पष्टाः ॥ ८।१३८ ॥

> **ऋणे देये प्रतिज्ञाते पञ्चकं शतम् अर्हति ।**  
**अपह्नवे तद्द्विगुणं तन् मनोर् अनुशासनम् ॥ ८।१३९ ॥**

यो राजसभायाम् आनीतो धर्मेण ऋणं देयतया प्रतिजानीते "सत्यम् अस्मै धारयामि," स **पञ्चकं शतम् अर्हति** दण्डम् इति शेषः । अनेन संकल्पितेन विंशतितमो भागो दण्ड्यते । किम् इति । "मत्सकाशम्[^१७७] उत्तमर्णः प्रेषितो बहिर् एव कस्मान् न परितोषितः" इत्य् अतो ऽनेन शास्त्रव्यतिक्रमेण दण्डम् अर्हति । यस् तु व्यतिक्रमान्तरं करोत्य् **अपह्नुते** "नाहम् अस्मै धारयामि" इति, स तैः प्रतिपादितस् **तद्द्विगुणं** । तस्मात् पञ्चकाद् द्विगुणं दशकं शतम् इत्य् अर्थः । **तन् मनोः** प्रजापतेर् **अनुशासनं** सृष्टिकालप्रभृतिव्यवस्था नीतिर् इति यावत् ।

- span style="text-decoration-underline;">अन्ये तु</span> **तच्**छब्देन देयम् एव प्रत्यवमृशन्ति । यावत् तस्मै देयं तद्द्विगुणम् । तेन यावद् ऋणम् इत्य् अनेनैकवाक्यं भवति । अन्यथा वाक्यभेदः । विषयविशेषानिर्देशाद् एकविषयत्वे विकल्पः प्राप्नोति । 

- span style="text-decoration-underline;">स च</span> न युक्तो द्विगुणस्यात्यन्तबहुत्वात् । असत्य् अपि निर्देशे तस्य विषयो दर्शनीयः,[^१७८] तस्य प्रत्यासन्ने[^१७९] पञ्चकम् इति, अर्थात्[^१८०] तस्यैवानुप्रत्यवमर्शो युक्तः ॥ ८।१३९ ॥

> **वसिष्ठविहितां वृद्धिं सृजेद् वित्तविवर्धिनीम् ।**  
**अशीतिभागं गृह्णीयान् मासाद् वार्धुषिकः शते ॥ ८।१४० ॥**

**अशीतीति** विधेयनिर्देशः । **वसिष्ठविहिताम्** इत्यादिर् अर्थवादः । वसिष्ठो भववान् त्रिकालज्ञो लोभादिदोषरहित इति[^१८१] तां **वृद्धिं** गृहीतवान्, अत एषा प्रशस्ता । धनं तया वृद्धिम् उपैति, न च लोभदोषो ऽस्ति । **सृजेत्** प्रयुञ्जीत । यदा धनं तदाधर्मणस्य तां वृद्धिं धनप्रयोगकाले निर्दिशेत् । सर्वद्रव्येषु वस्त्रधान्यहिरण्यादिष्व् एतद् एव वृद्धिपरिमाणम् । संख्येयपरिमेयादिषु[^१८२] "रसस्याष्टगुणा वृद्धिः" (च्ड़्। य्ध् २।४०) इत्यादिषु द्वैगुण्यापवाद इति वक्ष्यामः ॥ ८।१४० ॥

> **द्विकं शतं वा गृह्णीयात् सतां धर्मम् अनुस्मरन् ।**  
**द्विकं शतं हि गृह्णानो न भवत्य् अर्थकिल्बिषी ॥ ८।१४१ ॥**

द्वौ वृद्धिर् अस्मिन् शते दीयते तद् द्विकं शतम्[^१८३] । द्विशता[^१८४] पूर्वयाजिवतो बहुकुटुम्बस्यायं द्विकशतविधिः । मासम् अनुवर्तते । **सताम्** इत्यादिर् अत्रायम् अर्थवादः । **सतां धर्मम्** इति एषापि वृद्धिः साधूनां धर्मः । नैतया साधुत्वं हीयते । नात्यन्तम् अर्थपर उच्यते । तद् दर्शयति- **न भवत्य् अर्थकिल्बिषी** । अन्यायेन परस्वग्रहणात् पापम् अर्थकिल्बिषम्, तद् अस्यास्तीत्य् **अर्थकिल्बिषी** ॥ ८।१४१ ॥

> **द्विकं त्रिकं चतुष्कं च पञ्चकं च शतं समम् ।**  
**मासस्य वृद्धिं गृह्णीयाद् वर्णानाम् अनुपूर्वशः ॥ ८।१४२ ॥**

ब्राह्मणादिवर्णक्रमेण चतुर्णां वर्णानां सकाशाद् द्विकादयश् चत्वारः कल्पा यथासंख्येन[^१८५] ग्राह्यतयानुज्ञायन्ते । **समम्** । न पादेन वार्धेन वाधिकम् । तदाधिक्ये[^१८६] ऽपि सपादद्विकं सार्धद्विकम् इति द्विकादिव्यपदेशस्यानिवृत्तेर् आशङ्कानिवारणार्थं **सम**ग्रहणम्, यथा मात्रान्यत्वे ऽपि संज्ञान्तरव्यपदेशं निवर्तयति[^१८७] । इदम् अपि पूर्वेणाजिवतः कल्पान्तरम् । यस्य वाल्पं धनं महते धर्माय ग्रहीतारश्[^१८८] च नातिधार्मिकास्[^१८९] तत्रायं विधिः, "ये ऽसाधुभ्यो ऽर्थम् आदाय" (म्ध् ११।१८) इति न्यायेन । "समाम्" इति पाठान्तरम् । संवत्सरं यावद् एषा वृद्धिर् न परतो ऽपि, महत्त्वाद् द्वैगुण्यं[^१९०] स्यात् ॥ ८।१४२ ॥

> **न त्व् एवाधौ सोपकारे कौसीदीं वृद्धिम् आप्नुयात् ।**  
**न चाधेः कालसंरोधान् निसर्गो ऽस्ति न विक्रयः ॥ ८।१४३ ॥**

बहुधा प्रयोगः- गृहीत्वाधिम् अन्यथा च । आधिर् अपि द्विविधः- गोप्यो भोग्यश् च । भोग्यो ऽपि द्विविधः- समयाद् उह्यमानभोगः सरूपतो वा । आधिर् दोग्ध्री गौः पिहितसुवर्णादि । 

- तत्र भोग्यम् आधिम् अधिकृत्येदम् उच्यते । **न त्व् एवाधौ सोपकार** इति । विविधः[^१९१] सोपकारः- क्षीरिणी गौः क्षेत्रारामादि च । तस्मिन् भुज्यमाने — कुसीदे भवा **कौसीदी** अनन्तरोक्ता वृद्धिस् — ताम् नाप्नुयात्[^१९२] । आधिं तु भुञ्जानो नान्यां वृद्धिं लभेत । गोप्ये ऽप्य् आधौ **कालसंरोधाच्** चिरम् अवस्थानाद् द्विगुणीभूते ऽप्य् अमोक्षमाणे[^१९३] **न निसर्गो ऽस्ति न विक्रयः** । अन्यत्र च विधिनार्पणं **निसर्गः** । अन्यत्र संक्रामितं[^१९४] द्विगुणीभूतम् अपि पुनर् वर्धत एव । तथा अ पठिष्यति "सकृद् आहृता" (म्ध् ८।१५१) इति । **विक्रयः** प्रसिद्धः । सो ऽपि न कर्तव्यः । 

- span style="text-decoration-underline;">किं तर्ह्य्</span> अस्याम् अवस्थायां कर्तव्यम् । 

- span style="text-decoration-underline;">तावद्</span>[^१९५] <span style="text-decoration-underline;">आधिं</span> भुञ्जीत यावद् द्विगुणं धनं प्रविष्टम् । ततः, 

- मोच्य आधिस् तदुत्पन्ने प्रविष्टे द्विगुणे धने । (य्ध् २।६६) 

भोग्यस् तावद् एवम्[^१९६] । भोग्यस्[^१९७] त्व् आधिः शान्तलभस् तिष्ठत्य् एव यावद् आधाता नागतः । यस् तु कथंचिद् धनिको दरिद्रताम् उपगतस् तावन्मात्रशेषधनः स कंचित् कालं प्रतीक्ष्य राजनि निवेद्य विक्रीणीत बन्धम्, ततो विक्रयाद् उत्पन्नं द्विगुणम् आत्मनो धनं गृहीत्वा शेषं मध्यस्थहस्ते ऋणिकसात्कुर्यात् ।

- span style="text-decoration-underline;">ननु च</span> 

- आधिः प्रणश्येद् द्विगुणे धने यदि न मोक्षयेत् । (य्ध् २।६०) 

इति पठ्यते । 

- span style="text-decoration-underline;">एतद् उत्तरत्र</span> व्याख्यास्यामः । प्रणाश्यत्वान् न[^१९८] पूर्वस्वामिनः स्वाम्यहानिः प्रयोक्तुश् च स्वत्त्वापत्तिः । यदि च निसर्गविक्रयौ न स्तः, कीदृशम् अस्य स्वाम्यम् उच्यते । तस्मात् प्रतिषेधसामर्थ्येन प्रणाशवचनं प्रतिषिद्धभोगस्य[^१९९] भोगानुज्ञानार्थं व्याख्यायते । वस्त्रादिविषयं वा । तस्य हि भुज्यमानस्य प्रणाश एव । न क्षेत्रादेर् इव तिष्ठतः स्वरूपाद् प्रच्यवमानस्य[^२००] भोग्यता संभवति । तेनैतत् स्मृतिव्यवस्थायां व्याख्येयम् । 

- गौणौ चात्र प्रणाशनिसर्गौ । विक्रयप्रतिषेधस् तु मुख्य एव । न ह्य् असौ गौणतया प्रतिपत्तुं शक्यते । एतद् एव प्रस्तुत्य "न स्यातां विक्रयाधीने" इति स्मृत्यन्तरपठितम्[^२०१] । अत इह **निसर्गो** ऽन्यत्राधानम्, विक्रयसाहचर्यात् ।सदृशौ हि तौ केनचिद् अंशेन ॥ ८।१४३ ॥

> **न भोक्तव्यो बलाद् आधिर् भुञ्जानो वृद्धिम् उत्सृजेत् ।**  
**मूल्येन तोषयेच् चैनम् आधिस्तेनो ऽन्यथा भवेत् ॥ ८।१४४ ॥**

<span style="text-decoration-underline;">ननु</span> च प्राग् अप्य् एतद् उक्तम् "न त्व् एवाधौ" (म्ध् ८।१४३) इति । 

- span style="text-decoration-underline;">सत्यम्</span> । यत्र यावत्य् एव वृद्धिस् तावान् एव भोगः, स पूर्वस्य विषयः । यत्र तु महती वृद्धिः स्वल्पोपभोगश् चेद् बलादिना भुञ्जानस्य सर्वेण सर्ववृद्धिहानिः । यत्र क्षेत्रगवादिर् बन्धस् तद्भोगश् च न[^२०२] वृद्धिसंमितः, स चोपचिताम् अपि वृद्धिं न ददाति, न च धनं[^२०३] द्विगुणम्, तत्र कयाचिद् अतिमत्यात्यन्तम् उक्तैव वृद्धिर् निश्चेतव्या[^२०४] । 

- यदि तु वस्त्रादि भुज्य्मानं नश्येत् तत्र **मूल्येन तोषयेद् एनम्** आधातारम् । इतरो ऽपि वृद्धिं लभते । अतो **ऽन्यथा**ददन् मूल्यम् **आधिस्तेनो भवेत्** । यज्जातीयम् आधिं भुक्तवांस् तदपहारे यो दण्डः स एव दाप्यः । स्तेनश् चौरः । 

- span style="text-decoration-underline;">अन्ये</span> व्याचक्षते । बलाद् भुक्ते वृद्धिहानिः[^२०५] । भुञ्जीत तन्मूल्यत एव वा । यदृणिकस्य मूल्यं मूल्यहिरण्यम्[^२०६] । यत्र भुञ्जान उच्यते "मा मे बन्धं विनीनशो मा भुङ्क्थाः[^२०७] कतिपयैर् अहोभिर् मोक्षयामि," तथाप्य् उच्यमानो भुङ्क एवेति सो ऽस्य विषयः ॥ ८।१४४ ॥

> **आधिश् चोपनिधिश् चोभौ न कालात्ययम् अर्हतः ।**  
**अवहार्यौ भवेतां तौ दीर्घकालम् अवस्थितौ ॥ ८।१४५ ॥**

**आधिर्** उक्तार्थः । प्रीत्या भुज्यमानः **उपनिधिस्** तु वस्त्रान्तर्हितो[^२०८] न्यासः । तौ चिरकालं न स्थाप्यौ । किं तर्हि, प्राप्ते काले मोक्षणीयौ । आधेर् मोक्षणकालो[^२०९] द्विगुणीभूतं धनम् । तस्यातिक्रमस् तस्मिन्न् अपि काले ऽमोक्षणम् । उपनिधिर् अपि यावता कालेन नास्यावसरो भवति, "मदीयम् एवैतद् भोक्ताहम्" इति, स प्रत्याहरणकालः । ततो ऽधिकः कालः **कालात्ययः** । तं **नार्हतः** स न कर्तव्य इत्य् अर्थः । हेतुम् आह- **अवहार्यौ भवेतां ताव्** इति । तौ हि दीर्घकालम् अवस्थिताव् अप्रत्याह्रीयमाणाव् **अव्यवहार्याव्** इति स्थितम्[^२१०] । तस्माद् द्विगुणीभूतधने आधिमोक्षणे[^२११] प्रयतितव्यम् । सुहृदुपदेशो ऽयम्, न त्व् एवाध्युपनिध्योर्[^२१२] भूयसापि कालेनापहारः[^२१३] । यतो वक्ष्यति "आधिः सीमा बालधनम्" (म्ध् ८।१४९) इति । अतस् तस्यैवायम् अनुवादः ।

- span style="text-decoration-underline;">अन्ये</span> त्व् आधिविषयम् उपदेशम् इच्छन्ति । यो द्वेषेण द्विगुणीभूते धने कालं क्षपति, "तत् त्रिलाभं[^२१४] धनं नाधिकं वर्धते, न चास्याधुनान्यत्राधानविक्रयौ स्तः, इह वृद्धिम् अयं मा लभताम्" इत्य् अनेन मात्सर्येण, तत्रेदम् उच्यते **अवहार्यौ भवेतां ताव्** इति । अनया बुद्ध्यामोक्षयतः स्वाम्यम् अस्य निवर्तते । यस् तु कथंचिद् असति धने न मोक्षयति तस्य निसर्गविक्रयौ न स्त इति । अथ वापरो ऽर्थो मुखेनोपेक्षयति, परहस्तगतया[^२१५] शङ्कयोच्यते[^२१६] **अवहार्यौ भवेताम्** इति ॥ ८।१४५ ॥

> **संप्रीत्या भुज्यमानानि न नश्यन्ति कदाचन ।**  
**धेनुर् उष्ट्रो वहन्न् अश्वो यश् च दम्यः प्रयुज्यते ॥ ८।१४६ ॥**

प्रीतिर् एव **संप्रीतिः** । तया हेतुभूतयोपभुज्यन्ते धेन्वादयस् ते **न नश्यन्ति** । पूर्वस्वामिसंबन्धहान्या भोक्तुः स्वत्वापत्तिर् नाशः, स धेन्वादीनां प्रीत्या भुज्यमानानां न भवति । 

- span style="text-decoration-underline;">ननु च</span> सर्वस्यैवोपनिधेर् भोगेनापहारो नास्ति । वक्ष्यति "निक्षेपोपनिधिः स्त्रियः"[^२१७] (म्ध् ८।१४९) इति । को विशेषो धेन्वादीनाम् । 

- span style="text-decoration-underline;">उच्यते</span> । यत्र दशवर्षो भोगः, न च स्वरूपनाशः, तत्र "यत् किंचित्" (म्ध् ८।१४७) इति सामान्यवचनेन प्राप्ते ऽपहारे उपनिधेः प्रतिषेधः । देन्वादीनां तूपनिधित्वम् एव नास्ति, अतः प्रतिषेधस्य नायं विषय इति स्याद् आशङ्का । आधाननिमित्तो[^२१८] हि धेनुशब्दो यदि परसंवत्सरे धेनुः स्यात्, परत उपसर्या यदि गर्भम् आदध्याद् धेनुत्वम् आपद्येत, तदा जनयेद् आशङ्काम् "अस्यैवेयम्, न देवदत्तस्य" । यतः प्रष्ठौही न भोग्या, प्रीतिसंभोग्यश् चोपनिधिः । येन स्वकैर् भोग्यं परिपाल्य[^२१९] पुनर् भुज्यमानं दृष्टम् । न पुनर् उपनिधेर् एतद् रूपम् । भोग्यो ह्य् उपनिधिः । असद्भावाद् भोग्यस्य च कीदृशगुणम् उपनिधित्वम् । उपनिधेश् चासौ प्रतिषेधः । तस्माद् उपनिधिरूपातिक्रमाद् असति तस्मिन् प्रतिषेधे यत्नान्तरम् उक्तम् । 

> **उष्ट्रा**दीनाम् अपि दशवर्षाणि भुज्यमानानाम् अवस्थान्तरापत्तिः । अतस् तत्रापि नोपनिधित्वम् । **वहन्न्** इति <span style="text-decoration-underline;">केचिद्</span> अश्वविशेषणं मन्यन्ते । वृषस्य नायं विधिः । <span style="text-decoration-underline;">अपरे</span> तु गर्दभाश्वतरार्थं मन्यन्ते । **दम्यो** बलीवर्दः । **प्रयुज्यते** वाहनार्थं यो दीयते ।

- span style="text-decoration-underline;">अन्ये</span> तु पुनः प्रतिषेधं विकल्पार्थं मन्यन्ते । एतद् व्यतिरेकेणान्यस्योपनिधेर् अस्ति कादाचित्को ऽपहारः । तेन यद् वस्त्रादि प्रीत्या भुज्यते,[^२२०] यच् च[^२२१] परिक्षीणम्, तत्रास्त्य् एवापहारः[^२२२] । न हि प्रीत्या गृहीते वस्त्रे परिक्षीणे[^२२३] स्वामिनोपेक्ष्यते[^२२४] पुनर् अवसरो ऽस्ति- "देहि मे वस्त्रं विनाशितं त्वया तत्समेन मूल्येन संसाधय"[^२२५] इति ॥ ८।१४६ ॥

> **यत् किंचिद् दशवर्षाणि संनिधौ प्रेक्षते धनी ।**  
**भुज्यमानं परैस् तूष्णीं न स तल् लब्धुम् अर्हति ॥ ८।१४७ ॥**

**यत् किंचिद् भुज्यमानम्** इत्य् व्यवस्थितेन[^२२६] संबन्धः । **धनीति** संनिधानात् सामान्यनिर्देशे ऽपि भुज्यमानधनोपेक्षणं[^२२७] प्रतीयते । **यत् किंचिद्** इति दासीदासासारभाण्डादि[^२२८] सर्वं ग्राहयति । न हि तल् लोके ऽत्यन्तं धनम् इति प्रसिद्धम्, गोभूहिरण्याद्य् एव महार्घं धनम् इति प्रसिद्धतरम् । तेनायम् अत्र वाक्यार्थः । **यत् किंचिद्** द्रव्यं परेण **भुज्यमानं** **धनी** धनस्वामी **दशवर्षाणि** यावत् **प्रेक्षते,** न किंचिद् वक्ति, न राजनि व्यवहरति, न कुलसमक्षं भोक्तारं वदति "मदीयम् एतत् किम् इति त्वया स्वयं भुज्यते" इति, **स** दशभ्यो वर्षेभ्य उत्तरकालं **न** **तल् लब्धुं** स्वीकर्तुम् **अर्हति** । निवर्तते ऽस्य स्वत्वम्[^२२९] इति यावत् । प्रेक्षणेन ज्ञेयतामात्रम् उच्यते, न प्रत्यक्षतैव । **संनिधाव्** इति वक्ष्यामः । 

> **परैः,** न ज्ञातिसंबन्धिभिः । तथा च स्मृत्यन्तरम् "ज्ञातिसंबन्धिभिर् विना" इति ।

- संबन्धिबान्धवैश् चैव भुक्तं यज् जातिभिस् तथा ।

- न तद् भोगो[^२३०] निवर्तेत भोगम् अन्यत्र कल्पयेत् ॥

- span style="text-decoration-underline;">तद् अयुक्तम्</span> । अव्यवस्थैवं सति स्यात् । "के ज्ञातयः के वा संबन्धिनः" इति । संबन्धमात्रग्रहणे न किंचिद् व्यावर्त्यम् । तस्माद् येनान्यदीयं भुज्यते स एवं[^२३१] भवति । किं तु तथा सति परशब्दो ऽनुवादमात्रम् अनर्थः, कस्यापि न परव्यपदेशः । स निरस्यते,[^२३२] यथा भार्यापती पितापुत्राव् इति । तत्र ह्य् आत्मन्य् अपि व्यपदेशो ऽस्ति "अर्धो ह वा एष आत्मनो यज् जाया" (श्ब् ५।२।१।१०), "आत्मा वै पुत्र नामासि" (श्ब् १४।९।४।२६) इति । तेन दम्पत्योः पितृपुत्रयोर् न भोगाभोगौ कारणम् । तेषाम् अपि विभक्तधनानां भोगकाले प्राप्ते ऽभोगो बाधक एव । भार्याया अपि स्त्रीधने भर्तृसकाशाद् गृहीते बन्धेन पत्युर् भोगे नासिद्धिः । सा ह्य् आत्यन्तपरवती । नोभयोर् विभागो ऽस्ति । स्त्रीधनम् अपि तेनैव तस्याः परिपालनीयम् । "राजस्त्रीश्रोत्रियद्रव्याद्[^२३३] अन्यत्र" इति च पट्ःयते । 

- एवम् अनेन स्वामिन उपेक्षमाणस्य स्वाम्यहानिर् उक्ता ॥ ८।१४७ ॥

_कस्य तर्हि तत् संभवतीत्य् एवम् अर्थम् उत्तरश्लोकः ।_ "न स तल् लब्धुम् अर्हति" इत्य् अस्य शेषः- "अजडश् चेद् अपोगण्डः**"** इति[^२३४] ।

> **अजडश् चेद् अपोगण्डो विषये चास्य भुज्यते ।**  
**भग्नं तद् व्यवहारेण भोक्ता तद् धनम्**[^२३५]** अर्हति ॥ ८।१४८ ॥**

**जडः** अप्रतिपत्तिमान् । **पोगण्डो** बालः । प्राक् षोडशाद् बालः प्रोगण्ड इत्य् उच्यते । एतच् च स्वधनसंरक्षणासामर्थ्यकारणानाम् अन्येषाम् अप्य् उपलक्षणार्थम् । मद्यद्यूतविशक्तता, दीर्घरोगगृहीतता, तपःस्वाध्यायैकपरत्वम्, व्यवहारेष्व् अनैपुण्यम्, वागिन्द्रियाभावः, बाधिर्यम् — यस्यैते ऽसामर्थ्यहेतवः सन्ति न तदीये धने भोक्तुर् बहुतरेणापि कालेन स्वत्वम् आपद्यते । **विषये चास्य भुज्यते** । **अस्येति** धनिनः प्रत्यवमर्शः । **विषयः** काश्मीराणां कश्मीरः, पञ्चालानां च पञ्चालः[^२३६] । यदि भोक्ता च स्वामी चैकस्मिन्न् एव देशे वसेत् तथापि शक्तिविहीनस्यायं व्यवहारः । अत्रापि व्याख्याने प्रपञ्च एवायम्,[^२३७] अजडापोगण्डग्रहणस्य प्रदर्शनार्थतया व्याख्यातत्वात् । तेन यस्य जानतो यदुपेक्षाकारणं न संभाव्यते तदीयं धनं दश वर्षाणि भुञ्जानो भोक्तैवार्हति, तस्य तत्स्वम् इत्य् अवगन्तव्यम् । 

- span style="text-decoration-underline;">ननु च</span> न भोगात् स्वत्वं युक्तम् । स्वत्वे सति भोगो युक्तः । भोगाद् धि स्वत्वे ऽव्यवस्था स्यात् । यश् चायम् अवधिर् दश वर्षाणीति, स स्मृत्यन्तरेण न सर्वस्मिन् धन इष्यते । किं तर्हि, "पश्यतो ऽब्रुवतो भूमेर् हानिर् विंशतिवार्षिकी" (य्ध् २।२४) इति । अन्ये तु विंशतिवार्षिकेणापि भोगेन न भूमेर् अपहारम् इच्छन्ति त्रिपुरुषैव भुक्तिः प्रमाणम् इति वदन्तः (च्ड़्। न्स्म् १।८१) । अन्ये तु कदाचिद् आगमरहितेन भोगे न[^२३८] स्वाम्यम् अनुमन्यन्ते । एवं ह्य् आहुः- 

- अनागमं च यो भुङ्क्ते बहून्य् अब्दशतान्य् अपि" । (न्स्म् १।७६* अद्दितिओन्)

तथा-

- संभोगो यत्र दृश्येत न दृश्येतागमः क्वचित् ।

- आगमः कारणं तत्र न संभोग इति स्थितिः ॥ (म्ध् ८।२००)

त्रिपुरुषभुक्तिवादिनस् तावद् एवं पठन्ति ।

- यद् विनागमम् अत्यन्तं भुक्तं पूर्वैस् त्रिभिर् भवेत् ।

- न तच् छक्यम् अपाहर्तुं क्रमात् त्रिपुरुषागतम् ॥ (न्स्म् १।८१)

अस्यायम् अर्थः- आगमो दानादिः । असति तस्मिन् यद् भुक्तं पितृपितामहप्रपितामहैस् तच् चतुर्थस्य सिध्यति, न तु विंशत्या वर्षैः । तत्रान्यत्रोक्तम् ।

- आदौ तु कारणं दानं मध्ये भुक्तिस् तु सागमा ।

- अन्ते तु बुक्तिर् एवैका प्रमाणं स्थावरे भवेत् ॥

तृतीयस्य बोगात् सिद्धिः, न प्रथमद्वितीययोः पितृपितामहयोः । अस्यापि न विंशतिवर्षैर् भोगः प्रमाणम् । अन्ये त्व् आगमरहितस्य वार्षशतिकस्यापि भोग्यस्याप्रामाण्यम् अनुमन्यन्ते । तथा चाहुः ।

- अनागमं तु यो भुङ्क्ते बहून्य् अब्दशतान्य् अपि ।

- चौरदण्डेन तं पापं दण्डयेत् पृथिवीपतिः ॥

- भोगं केवलतो[^२३९] यस् तु कीर्तयेन् नागमं क्वचित् ।

- आगमः कारणं तत्र न संभोग इति स्थितिः[^२४०] ॥ (न्स्म् १।७६* अद्दितिओन्)

- [^२४१] । यत्[^२४२] तु "बहून्य् अब्दशतानि" इति, तद् आहर्तृविषयम्[^२४३] आत्मीयम् एव बोगम् चिरकालत्वे हेतुम्[^२४४] आह- तस्य पितृपितामहभोगेन विना न सिद्ध्यतीत्य् अर्थः । कथं पुनर् एकस्यानेकाब्दशतो भोगः पुरुषस्य । नैष दोषः । चिरकालप्रतिपादनपरा बहुत्ववचनाः शतं सहस्रम् इत्यादयः शब्दाः । यथा "शतायुर् वै पुरुषः शतवीर्यः शतेन्द्रियः" (ऐत्ब् २।१७) इति । एतद् उक्तं भवति- विंशतिवार्षिकाद् भोगाद् अधिकाद् अपि न प्रथमभोक्तुर् भोगात् स्वत्वसिद्धिः । अर्थात् पुत्रस्यापि[^२४५] न सिद्ध्यतीति यथाश्रुतम् एव । न हि बहुष्व् अब्दशतेष्व् आगमस्मरणं संभवति । ततश् च चिरन्तनदेवायतनब्राह्मणमठग्रामा राजभिर् अपह्रियेरन् । लेख्यशासनम् अपि राजाधिकृतलेखकलिखितम् इति चिरन्तनेषु नैव प्रत्यभिज्ञायेत । कूटशासनम् अपि संभाव्येत । तस्माच् चिरन्तनो भोगः स्वत्वकार्यः[^२४६] स्वत्वस्य दानाद्यागमसंभावनाया[^२४७] ज्ञापको हेतुः, न तु कारकः । अत एव भुक्तिः प्रमाणमध्ये पठिता- 

- लिखितं साक्षिणो भुक्तिः प्रमाणं त्रिविधं स्मृतम् । इति । (न्स्म् १।६५)

न तु स्वत्वकारणमध्ये- "सप्तवित्तागमाः" (म्ध् १०।११५) इति, "श्रुतशौर्यतपःकन्या" (न्स्म् १।४१) इत्यादौ च । अथ वा यत्र बलादि भोगकारणं संभाव्यते तद्विषयम् एतत् "अनागमम्" (न्स्म् १।७६* अद्दितिओन्) इत्यादि । अत्रैव[^२४८] प्रकरणे पठितम्-

- अन्वाहितं हृतं[^२४९] न्यस्तं बलावष्टब्धयाचितम् ।

- अप्रत्यक्षं च यद् भुक्तं षड् एतान्य् आगमं विना ॥ इति । (न्स्म् १।७९)

- span style="text-decoration-underline;">ननु च</span> "आधि सीमा" (म्ध् ८।१४९) इत्य् अनेनैवायम् अर्थः सिद्धः ।

- span style="text-decoration-underline;">न,</span>[^२५०]<span style="text-decoration-underline;"> उक्तस्य</span> कालस्य त्रिपुरुषं यावद् भुङ्क्ते स एवार्थः । अयं तु तत उत्तरकालम् अपि निवृत्त्यर्थम् आरभते । तथा च "बहून्य् अब्दशतानि" इत्य् अत्र वचनम् । "अन्वाहितम्" यत् प्रकटम्, अन्यथा प्रदर्श्यान्तर्हितम् अन्यद् अवस्थाप्यते । "हृतम्"[^२५१] रात्रौ संधिभेदछलादिना । "बलावष्टब्धम्"[^२५२] प्रसह्येति शेषः[^२५३] । शिष्टं प्रसिद्धम् ।

- span style="text-decoration-underline;">यदि</span> त्रिपुरुषा भुक्तिः प्रमाणं कस् तर्हि[^२५४] "पश्यतो ऽब्रुवतो भूमेर् हानिर् विंशतिवार्षिकी" (य्ध् २।२४) इत्य् अस्यार्थः । 

- span style="text-decoration-underline;">केचिद्</span> आहुः । इयन्तं[^२५५] कालं भुञ्जानस्य सति लेख्यदोषादौ शक्ताभियुक्तादिकृतत्वं[^२५६] क्रमाक्षरविलोपाद्[^२५७] असत्यनयाभ्याम् अधमर्ण[^२५८] उच्यते । संदिग्धरूपम् अपि लेख्यम् इयता भोगकालेन निश्चीयते । 

- span style="text-decoration-underline;">अन्ये</span> त्व् आहुः । यत्रैव[^२५९] ताम् एव भूमिम्[^२६०] एकस्य बन्धायार्पयति, ताम् एव चापरस्य । एकस्याद्यं प्रमाणम्, अपरस्य पाश्चात्यम् । तत्र सत्य् अपि प्रामाण्यस्याद्यत्वे पाश्चात्यो विंशतिवार्षिको भोगो बलवान् । 

- span style="text-decoration-underline;">एतच् चायुक्तम्</span>, येनैव स्वीकृतो बन्धस् तथैव सः, "आधेः स्वीकरणात् सिद्धिः" (य्ध् २।६२) इति वचनात् । स्वीकारश् च भूमेर् भोगाभिलाषैव[^२६१] तेनेदृशे विषये स्वल्पेनापि कालेन[^२६२] बन्धसिद्धिः । एतद् एवाभिप्रेत्योक्तम्-

- विद्यमाने ऽपि लिखिते जीवत्स्व् अपि हि साक्षिषु ।

- विशेषतः स्थावराणां यन् न भुक्तं न तत् स्थिरम् ॥ इति । (न्स्म् १।६८)

विशेषग्रहणं गवाश्वादाव् अभुजमाने ऽपि नासिद्धिः, यतस् ते नावशयं भोग्याः । तथा हि भवेत्-[^२६३] गौर् गर्भं न[^२६४] गृह्णाति, कीदृशो ऽस्या अतो भोगः । भूमिस् तु सर्वदा फलदेति भोगलाभम् अन्तरेण न बन्धत्वसिद्धिः । तत्रापि कथंचिद् उपेक्ष्यमाणस्य तु यच्छतः प्रथमभोगकाल एव यदि द्वितीयेनाधिग्राहकेण संनिकर्षादिना स्वीकृतः स्यात्, इतरेण वाद्यप्रमाणवता देशविप्रकर्षात् कार्यव्यासङ्गाद् वा न स्वीकृतस् तदा विचार्यते नेयता तदसिद्धिः । यदा तु गृहीताधिर् एव समनन्तरं राज्ञा प्रव्राजितो महान्तं व्याधिम् आससाद, न वास्यान्यो ऽर्थरक्षाद्यधिकृतः कश्चिद् अस्ति, स चिरेणाप्य् आगतः सिद्धाव् अपि निरुपधिप्रमाणकाले लभत एव स्वीकृतम् अप्य् अन्येन ।

- span style="text-decoration-underline;">अन्ये तु,</span> भ्रातॄणां न्यूनाधिकविभक्तानां पुनर्विभागः समीकरणार्थ उक्तः । स विंशतिवर्षेभ्य ऊर्ध्वं नास्तीत्य् एवमर्थम् इदम् आहुः । एतावन्मात्रफलत्वे तत्रैवाभिधानम् उचितम् । सामान्याभिधानं तु प्रकरणोत्कर्षेणान्यविषयताम् अपि ज्ञापयति ।

- span style="text-decoration-underline;">अपरे तु,</span> "खिलीभूता भूमिर् येन क्षेत्रीकृता तत्र भूमिस्थानोपभोग उक्तः । स चेद् एतावन्ति वर्षाणि निगृहीतस् तथा सूत्रक्षेत्रयन्त्रैश् च स्वामी भूमित्वेन स च विषयः "[^२६५] इत्य् एवम् आहुः । 

- इहभवन्तस् त्व् आहुः- यौ समानदेशौ समानसामर्थ्यौ समानस्वभावौ समानधनौ तुल्यप्रयोजनाव्[^२६६] अपरस्परसंबन्धिनौ तयोर् अन्यतरस्येतरेण भुज्यमानम् इयन्तम् अवधिं समक्षम् उपेक्षमाणस्यास्य नैव[^२६७] स्थावरेषु स्वाम्यम् । किं तु त्रिपुरुषभुक्तिविरोधात् सर्वेण सर्वम्[^२६८] । विरुद्धे ह्य् एते स्मृती । ते न किम् अपि कल्पनम् अर्हतः, येनास्ति च स्वाम्यम्, नास्ति चेत् किंचिद् युज्यते । तत एवं[^२६९] व्यवस्था युक्ता । यद्य् अपि सत्वागमकारणानि बहूनि सन्ति दानविक्रयबन्धकारणादीनि, तथाप्य् अनुपलभ्यमानकारणविशेषे विंशतिवार्षिकभोगे ऽनन्तरादर्शितविषये बन्धरूपताभ्युपगन्तुं युक्ता । चञ्चलं भोग्यं च स्वत्वम् । वस्त्वपचये तत्प्रत्याहर्तुं लभ्यते । ततश् च त्रिपुरुषा भुक्तिः सर्वस्य स्वत्वम्[^२७०] आपादयति । दानविक्रयसंभावना तु[^२७१] यावत्य् एव सा वार्षिकी भविष्यति । विंशतिवार्षिके[^२७२] भोगे न किंचिद् अनुपपन्नम्[^२७३] । 

- यत्रोभाव् अप्य् आगमम् अन्तरेण भोगमात्रबलात् प्रवृत्तौ तत्र पूर्वो भोगश् चिरन्तनो ऽपि विंशतिवर्षभोग्येन[^२७४] सांप्रतिकेन निरुपाधिना बाध्यते । दण्डपूर्विकयात्रागत[^२७५] इयत्कालो भोगः त्रिपुरुषागताया भुक्तेर् भाधक इत्य् उक्तं भवति ।

> **भग्नं तद् व्यवहारेणेति** । व्यवहारग्रहणं धर्मनिवृत्त्यर्थम् । तेन यदि कथंचिज् जानीते तदा जीयेत । तदापि त्व् अनेन[^२७६] उपनिधिभोगज्ञापने प्रमाणं नास्ति, तेन व्यवहरतो जीयन्त्,। तद्धर्मो नास्ति, तादृशेन भोगेनापि हतः[^२७७] इति, तिष्ठत्व् एतत् ॥ ८।१४८ ॥  
> **आधिः सीमा बालधनं निक्षेपोपनिधिः**[^२७८]** स्त्रियः ।**  
**राजस्वं श्रोत्रियस्वं च न भोगेन प्रणश्यति ॥ ८।१४९ ॥**

आधीयत इत्य् **आधिर्** बन्धकद्रव्यं गोभूहिरण्याद्य् उच्यते । यच् चोत्तमर्णाद् धनम् आदीयते । **उपनिधिः** शास्त्रान्तरेणान्तर्हितो[^२७९] न्यास उक्तः, यद् अप्रदर्शितरूपं सचिह्नवस्त्रादिना पिहितं निक्षिप्यते । प्रीतिभोग्यं तु युक्तम् उपनिधिशब्दवाच्यम्, तस्य निक्षेपग्रहणेनैव गृहीतत्वात् । **सीमा** मर्यादा ग्रामादीनाम् । बहुसाधारण्याद् धि तत्रोपेक्षा संभवति । गृहादीनां तु प्राकारपरिखादिरूपा द्वित्रिहस्तपरिमाणरूपा द्वयोः साधारणी यान्यतरेण[^२८०] कथंचिद् उपजीव्यमाना[^२८१] । स्वल्पत्वाद् भोगश् च[^२८२] कश्चित् कियन्तं कालम् उपेक्षेतापि[^२८३] । तत्रापि[^२८४] दानादिसत्त्वापगमहेतुं संभावयतः[^२८५] । अतस् तत्पुत्राः पौत्रा वा गूढचिह्नादिना प्रज्ञापितसीमत्वाद् आच्छिन्दयत्य् एव । **बालधनं** दृष्टान्तार्थम्, पोगण्डशब्दस्य दर्शितत्वाद् (म्ध् ८।१४८) इत्य् उक्तम् । **स्त्रियो** दास्यः, भार्या वा । नेतरस्याधनस्यापहार उक्तः "धनस्य दशवार्षिकी" (य्ध् २।२४) इति ।

- span style="text-decoration-underline;">ननु</span> च नेह धनम् अस्ति । "यत्किंचित्" (म्ध् ८।१४७) इति वस्तुमात्रनिर्देशो ऽयम् । 

- span style="text-decoration-underline;">नैवम्</span> । "धनी" (म्ध् ८।४७) इति संबन्धेन धनविषयतैव "यत्किंचित्" इति सामान्यशब्दस्य प्रतीयते । क एवम् आह स्त्रियो न धनम् इति । इत्थं विनियोज्ये[^२८६] द्रव्ये धनशब्दो वर्तते । अथास्माद् एव स्त्रीधनात् स्वत्वमात्रोपलक्षणम् । धनोपमानेन पुमांसो ऽपि भोगेन दासाः स्वीक्रियन्त एव ।

> **राजस्वं** । देशेश्वरा राजानः, तेषां धनम् । ते हि महाधनत्वाद् उच्चत्वान्वयं[^२८७] धनम् अन्विच्छन्तो ऽधिकृतैर् विरुतभेदादिभिर्[^२८८] निधनीक्रियन्ते तदूनापेक्षया[^२८९] । **श्रोत्रिय**द्रव्यं श्रोत्रियधनाभियुक्तिः ॥ ८।१४९ ॥  
> **यः स्वामिनाननुज्ञातम् आधिं भुङ्क्ते ऽविचक्षणः ।**  
**तेनार्धवृद्धिर् भोक्तव्या तस्य भोगस्य निष्कृतिः ॥ ८।१५० ॥**

उक्तम् "न भोक्तव्यो बलाद् आधिर्[^२९०] भुञ्जानो वृद्धिम् उत्सृजेत्" (म्ध् ८।१४४) इति । सर्वस्य हि ग्रहणम् उच्यते । तत्र निषिद्धे[^२९१] भोगे बलाद् आधिं भुञ्जनः "वृद्धिम् उत्सृजेत्" इति,[^२९२] सर्वां[^२९३] हारयत्य् एव वृद्धिम् । अननुज्ञाते प्रतिषेधनम्[^२९४] । रहस्य् उपभुज्यमानभोगे न चाधिर् नश्यति, तत्र[^२९५] रूप्यसुवर्णालंकारादाव्[^२९६] अर्धवृद्धित्यागो ऽनेन श्लोकेनोच्यते । 

- यत् तु नवं महार्घम् अलंकरणवस्त्रादि परिधीयमानं नासितं तत्र न केवलं वृद्धिहानिः, यावद् धनं[^२९७] नष्टं तत् परिपीड्य मूलतः प्रविशतीति महत्तरैर् व्याख्यातम् । यज्वना तु व्याख्यातम्-[^२९८] यत्र स्वामी व्यवहरति अध्यधीनश् च, तत्राध्यधीनेन[^२९९] बन्धो दत्तः, स्वामिना च दृष्टः, तत्र धारणकेन कस्मिंश्चिद् अवसरे ऽध्यधीनः पृष्टः- "प्रयोजनं ममानेन बन्धेनास्ति", तत्रोपनिधिन्यायेन[^३००] तेनानुज्ञातः कालान्तरे भुञ्जानं यदि स्वामी पश्यंस् तदनुज्ञातं बन्धं क्षपितवान् — सतीदृशे विषये ऽर्धवृद्धित्यागः । 

- span style="text-decoration-underline;">तद् अयुक्तम्</span> । यतस् तुल्यो व्यवहारः परस्परापेक्षः स्वामिभृत्ययोः । तत्र[^३०१] तत्रान्यतरेणानुज्ञातेनायम् अनुज्ञातः[^३०२] प्रयुज्यते ऽधर्मतः[^३०३] । स्वामिशब्दस्यार्थे स्वत्वम् ईदृशि विषये भवति । अन्यथा बन्धं यो ददाति सो ऽवश्यं स्वाम्येन युक्तः[^३०४] । अध्यधीनस् तु न स्वामी । यद्य् एवं चौरस् तर्हि । तस्मात् स्वामित्वाध्यारोपः । उपयोगे वाध्यधीने स्वाम्यनुज्ञाव्यवहाराद् ब्रह्मदत्तवत् । अतः पूर्व एवार्थः । 

> **स्वामि**ग्रहणं पादपूरणार्थम् । **भुङ्क्ते ऽविचक्षण** इत्य् अकारः संहितया प्रश्लिष्टनिर्दिष्टो वेदितव्यः । यस्य ह्य् अस्ति बुद्धिः "वृद्धिर् ममास्त्य् एव, अधिको लाभो वस्तुभोगः" इति, सो ऽ**विचक्षणः** । न हि लोकशास्त्रवियोजनीया[^३०५] स्थितिः, यद् उभौ लाभाश् च भोगश् च वृद्धिः स्यात् । तेन सा वृद्धिर् भोक्तव्या । **निष्कृतिः** परशुद्धिः, विनियम इति यावत् । 

- span style="text-decoration-underline;">अन्ये तु</span> द्विगुणीभूते ऽप्य् अमोक्ष्यमाणे प्रतिषेधम् इमम् इच्छन्ति, तस्य हि स्वल्पो ऽपराध इति वदन्तः । 

- span style="text-decoration-underline;">प्रथमं</span> तावद् आदाव् एव तैर् याज्ञवल्क्यवचनस्य विषयो देयः- "आधिः प्रणश्येत्" (य्ध् २।६०) इति ॥ ८।१५० ॥

> **कुसीदवृद्धिर् द्वैगुण्यं नात्येति सकृद् आहिता**[^३०६]** ।**  
**धान्ये सदे लवे वाह्ये नातिक्रामति पञ्चताम् ॥ ८।१५१ ॥**

लाभार्थो धनप्रयोगः **कुसीदम्**, तत्र **वृद्धिः** । अथ वा प्रयुज्यमानं प्रयोक्तृसंबन्धिधनम् एव **कुसीदम्** । "मदीयं[^३०७] स्वल्पं दत्त्वाधिकं ग्रहीष्यामि" इति धनं दीयते, तत् **कुसीदम्** । तत्र **वृद्धिः** । सा द्विगुणत्वं नातिक्रामति । तावद् उत्तमर्णेन वृद्ध्यर्थं धनं दत्तवताधर्मर्णाद् ग्रहीतव्यं यावन् मूलधनं द्विगुणं प्रविष्टम् ।

- span style="text-decoration-underline;">ननु</span> वृद्धेर् द्वैगुण्यं श्रूयते । मूलेन सह त्रिगुणं प्राप्नोति । 

- span style="text-decoration-underline;">नैवम्</span> । गुणो ऽवयव उच्यते । स तावद् अवयविनम् अपेक्षते । प्रकृतं च धनम् । अतः प्रयोगविषयस्य धनस्यानेन प्रकारेण द्वैगुण्यम् उक्तं भवति । तथा च स्मृत्यन्तरम्- "चिरस्थाने द्वैगुण्यं प्रयोगस्य" (ग्ध् १२।३१), "मोच्य आधिस् तदुत्पन्ने प्रविष्टे द्विगुणे धने" (य्ध् २।६६) इति ।

- वृद्धिश् चानेकरूपा । कार्षापणेषु प्रयुक्तेषु कार्षापण एव वर्धते । क्वचित् संततिः । "स्त्रीपशूनाम् वा" (न्स्म् १।९२) इति संततिः । क्वचिद् आधिभोगः गोभूम्यादेः । 

- span style="text-decoration-underline;">तत्रेदं</span> द्वैगुण्यं सरूपवृद्धिविषयं केचिद् आहुः । तत्र हि मुख्यं वृद्धेर् द्वैगुण्यं प्रतीयते । संततौ न विज्ञायते- किं संख्यायास्या[^३०८] द्वैगुण्यम् उत परिमाणेनोत मानतो[^३०९] वेयम् । अतो वेत्याद्यनिश्चयः[^३१०] । पशूनाम् मूल्याद् धि महार्घत्वं हस्त्यश्वादिषु क्रयविक्रयादौ दृश्यत एव । महाप्रमाणा हि महार्घा भवन्ति ।

- span style="text-decoration-underline;">ननु</span> च संततौ सारूप्यम् अस्त्य् एव । गोः संततिर् गौर् एव । तत्र भेदोपन्यासो न युक्तो वृद्धिः सरूपा संततिश् चेति ।

- span style="text-decoration-underline;">उच्यते</span> । नैकजातीयत्वमात्रेण सारूप्यं भवति, किं तु वयःपरिमाणादिसाम्येन । अतो युक्तो भेदोपन्यासः । भोगलाभे ऽपि कुतो द्वैगुण्यप्रतीतिः । उपकारकाणि[^३११] जनयतुं गावः प्रयुज्यन्ते । गोभूम्यादि पयोयवसादयो यथासंभवं भुज्यन्ते । तत्र कीदृशं द्वैगुण्यम् । समाचारश् च क्वचिद् दृश्यते । वर्षशतानि भूमिर् आ मूलहिरण्यादानाद् भुज्यते । पठति च याज्ञवल्क्यः- "आधिश् च भुज्यते तावद् यावत् तन् न प्रदीयते" (य्ध् २।९३) इति । 

- span style="text-decoration-underline;">अत्रोच्यते</span> । वृद्धिमात्रे श्रूयमाणे द्वैगुण्यं कथं विसेषे ऽवस्थाप्यते । न हि श्रुत्या[^३१२] सामान्यप्रतिपत्तिर् भवन्ती विना प्रमाणेन विशेषे ऽवस्थातुम् अर्हति । यत् तु संतताव् अनुपपन्नं द्वैगुण्यम् इति, अवगमे यत्नः क्रियताम् । मूलमर्षेण परिनिश्चितवता वृद्धिस् तत्सामान्या यत[^३१३] एव तज्जातानां भवति । भूमिभोगे ऽपि यवसगोधूमादौ तत्पच्यमानस्यार्घतः[^३१४] शक्यत एव समत्वं निश्चेतुम् । उपकारवचनो ऽपि गुणशब्दो ऽस्ति । क एवं सति समगुणो भवति क उपकारको भवतीति कथं[^३१५] गम्यते । अनेन यावन् मूल्यं गोधान्यविनिमयाद् उत्पद्यते तावद् एव चेत् तत उत्पन्ना वृद्धिस् तदा भवति समगुणत्वम्, परिमाणादिसाम्याभावे ऽपि । यस् तु क्वचित् समाचारः- भवतैव परिहृतः क्वचिद् ग्रहणं प्रयुञ्जानेन[^३१६] । समाचारभ्रंशसंभवे स्मृतयो नियामिका अर्थवत्यः । 

- "अक्षीणि मे दर्शनीयानि पादा मे सुकुमारतराः" इत्य्वत् प्रयोगाद् बहुषु[^३१७] बहुवचनम् इति शास्त्रम् आरभ्यते । असति विप्रयोगदर्शने प्रत्याख्यायते । उपसर्जनोपसर्गपौर्वापर्यप्रयोगसिद्ध्यर्थम् उक्तम् । न हि कश्चित् प्रपचतीति प्रयोक्तव्ये पचति प्रेते प्रयुङ्क्त इति । वचनम् अपि[^३१८] "आधिस् तु भुज्यते तावद् यावत् तन् न प्रदीयते"[^३१९] यावद् दानात् तद्द्विगुणम् अप्रविष्टम्, इत्य् अपि शक्यते नेतुम् । स्मृत्यन्तरैवाक्यत्वाच् चैतद् एव युक्तम् अध्यवसातुम् । उपपादितं चैतन् निपुणतो ऽन्यत्र ।

> **सकृद् आहिता** । **सकृद्** इत्य् अनेन व्यवस्थापितो ऽङ्गीकृतः पुनः पुनः प्रोयोग इति यावत् । आधानं स्थापनं उच्यते । वचनव्यवस्थया च निरूपणं स्थापनम् एव । पुनः प्रयोगश् च[^३२०] द्विगुणीभूते धने आदीयमाने भवति । यदा द्विगुणवृद्ध्यर्थम्[^३२१] उत्तमर्णः, अधमर्णश् च तदीयेन धनेन महत्कार्यं करिष्यन् करणपरिवृत्तिं करोतीति या प्राक्तनी वृद्धिर् इयं वाद्यप्रभृति वर्धत इति, तदा द्विगुणभूतम् अपि पुनर् वर्धत एव । पुरुषान्तरसंचारेण वा यदि द्विगुणीभूतं धनिकस्योपयुज्यते, तदाधमर्ण उच्यमानो ऽन्यपुरुषं ददतम् अर्पयति "एष त इयद्भिर् अहोभिर् दास्यति" इति तत्र स्वहस्तं दीयमानं पुनर् वर्द्धते । न चायं दानं प्रति प्रतिप्रतिभूः किं तु निक्षेप्ता दातैव । एतत् तु ऋजुना "पुरुषान्तरम् असंक्रान्तम्" (भार् ओन् म्ध् ८।१५०; प्। ११३) इति व्याख्यातम् । 

- अथ वा प्राग् अपि द्वैगुण्याद् यदा बन्धम् अन्यस्मै प्रत्यर्पयति, दीनारेषु सलाभेषु द्वित्वे, तस्य बन्धस्य मोक्ष एव धर्म्यः[^३२२] । बन्धस्य प्राग्वृद्धौ स्थितायां तस्माद् अह्नः प्रभृति पुनर् द्वैगुण्यम् आप्नोति । यदा तदीयं बन्धकं तदनुज्ञयोत्तमर्णेनान्यत्राधाय स्वधनं गृह्यते तदा वर्धते । एष पुरुषान्तरसंचारः । 

- उभयत्र[^३२३] द्विगुणीभूते प्रयोक्ताधमर्णिकेन येन केन[^३२४] प्रकारेणान्यस्माद् ग्रहणम् अनुज्ञाप्यते । यदि वास्माद् अन्यद् गृह्यते, ग्रहीता देशान्तरं गमिष्यन् कार्यान्तरेण चान्यत्र संचारयति । ऋजुस् (=भार्) तु तस्माद् एवाधर्मर्णाद् अनवीकृते प्रयोगे द्विगुणाधिकां वृद्धिं नेच्छति । अत आह पुरुषान्तरम् असंक्रान्ते पुनःक्रिया । प्रयोजनं च वक्ष्यामः । 

- ये तु व्याचक्षते- "या वृद्धिर् उपचिता सांवत्सरी युगपत् सर्वैवानीयते[^३२५] तत्रायं विधिः । या पुनः प्राप्तदानापि सर्वा न दीयते तत्र द्विगुनाद् अधिकग्रहणम् अपि," तेषां न **न**शब्दो यथार्थो नाप्य् **आहित** इति । सांवत्सरी तावद् उपचिता ग्राह्या द्वितीयसंवत्सरे पुनर् आनयनम् अस्त्य् एवेति न क्वचिद् द्वैगुण्यनियमः स्यात् । 

- span style="text-decoration-underline;">अथ यो</span> द्विगुणीभूतं सलाभं धनम् आनयति तत्राधिकनिषेधो ऽस्तु । प्राग् द्वैगुण्याद्[^३२६] वृद्धिमात्रदानसमर्थो[^३२७] वृद्धिं ददाति । मूलं तस्यापरिमितग्रहणम् इति । 

- span style="text-decoration-underline;">एतद् अपि</span> न किंचित् । यः संवहति तस्यानुग्रहो न्याय्यो नाधिकग्रहणम् । यस् तु राज्ञा[^३२८] द्विगुणीभूतम् अपि कथंचिद् आप्यते तस्याधिकमोक्ष इत्य् एतद् अन्याय्यम् । न च्**आहिते**त्यस्य[^३२९] शब्दस्यायम् अर्थः । 

- अथ "आहृता" इति[^३३०] पाठान्तरम् । तथापि **सकृच्**छब्दो न निश्चितार्थो न्यायस्[^३३१] तु परित्यक्तः स्वकृतश् च पाठः स्यान् न मानवी स्मृतिर् इत्य् उक्तैव व्यवस्था न्याय्या ।

> **धान्या**दिषु **पञ्चतां** पञ्चगुणताम् नात्येति । स्मृत्यन्तरे धान्ये चतुर्गुणोक्ता "हिरण्यवस्त्रधान्यानां वृद्धिर् द्वित्रिचतुर्गुणाः" (न्स्म् १।९२) इति । तत्र व्यवस्था- यदि दरिद्रभूतः प्रयोक्ता ग्रहीता च महाधनसंपन्नस् तेन धान्येन महान्तम् अर्थं कृतवांस् तदा पञ्चगुणान्यथा चतुर्गणा । **सदं**[^३३२] फलं वार्षम्, धान्यस्य पृथगुपादानात् । लव[^३३३] उदीच्येषूर्णाविषयः प्रसिद्धः । **वाह्यो** गर्दभोष्ट्रबलीवर्दादिः ॥ ८।१५१ ॥  
> **कृतानुसाराद् अधिका व्यतिरिक्ता न सिद्ध्यति ।**  
**कुसीदपथम् आहुस् तं पञ्चकं शतम् अर्हति ॥ ८।१५२ ॥**

अनुसरन्त्य् अनुधावन्त्य् अनुवर्तन्ते सर्व एवार्था एतम् इत्य् **अनुसारः** । शास्त्रोदितः समाचारः । स च विविधो ऽशीतिभागादिः पञ्चकशतपर्यन्तः । तस्माद् **अधिका** वृद्धिः **कृता** यावत् तथाधमर्णेनोत्तमर्णस्य **न सिध्यति** । कुतः, **व्यतिरिक्ता** यतः शास्त्रबाह्येत्य् अर्थः । 

- अर्थवादान्तरम् आह । **कुसीदपथम् आहुस् तम्** इति । कुपुरुषा यत्र सीदन्ति **कुशीदम्** । धर्मेण तद् धनिनो लक्ष्यन्ते । कुशीदीनाम् अयं **पन्था** मार्गो व्यवहारो न साधूनाम् इति निन्दा । यस्यावश्यम् अधिका कर्तव्या — महद् धि कार्यम् अयं मदीयेन धनेन साधयतीति बुद्ध्या — तदा वर्णविभागम् अनपेक्ष्य[^३३४] **पञ्चकं शतं** ग्रहीतुम् **अर्हति** लिप्सेत्, तदर्थम्[^३३५] इदम् उच्यते । 

- पाठान्तरम् "कृता तु साराद् अधिका"[^३३६] इति । यस्याकिंचनस्य सतः स्वल्पा कृता, तेनैव धनेनान्यथा वा महार्थतां प्राप्तस् तस्य या पुरुषसाराद् अधिका[^३३७] **न सिध्यति**, यः परं पञ्चकशतम् अर्हति ॥ ८।१५२ ॥

> **नातिसांवत्सरीं वृद्धिं न चादृष्टां विनिर्हरेत्**[^३३८]** ।**  
**चक्रवृद्धिः कालवृद्धिः कारिता कायिका च या ॥ ८।१५३ ॥**

संवत्सरे भवा **सांवत्सरी** । ताम्[^३३९] **अति**क्रान्ता **सांवत्सरी** । भवप्रत्ययार्थः सामर्थ्याद् अन्तर्भूतः । अथ वा संवत्सरम् अतिक्रान्ता **अतिसंवत्सरेति** प्राप्ते वृद्धीकारौ छन्दस्तुल्यत्वात् कर्तव्यौ । 

- येषां वृद्धिर् अनन्तप्रक्रान्तपञ्चकं[^३४०] शतं सर्ववर्णविषया सा संवत्सरं यावद् ग्रहीतव्या, नातीते संवत्सरे । अथ वा यावत् संवत्सरम् । संवत्सरो वर्षः । तावद्[^३४१] वृद्धिर् न मार्गिणीया[^३४२] । अधमर्णेनापि संवत्सराद् ऊर्ध्वं न विलंबितव्यम् । 

> **विनिर्हरेद्** विनिष्कृष्य स्वधनाद् आरभ्योपनयेद् इत्य् अर्थः । अर्वाग् अपि संवत्सराद् या दीयते साप्य् अतिक्रान्तसंवत्सरैव । 

- अथ वा मासाद् आरभ्य संवत्सरस्य यावद् वृद्धिः परिमाणतो निरूपितव्या । मासेन यद् वर्द्धते संवत्सरेण वेत्य् एवं प्रयोगः कर्तव्यः, न तु संवत्सरद्वयस्य लाभार्थी कदाचिच् चिरकालं ग्राहयति किं मे कतिपयमासिकेन[^३४३] लाभेन यदि द्वे वर्षे ततो ऽधिकं वा गृह्णासि, तद्ग्रहणे एषा वेयता कालेन वृद्धिस् तत्रार्वाचीनम् अपि ददद् अधर्मर्णे द्विसांवत्सरीं यथाकालकृतां तदा दाप्येत । "एकां वृद्धिम् अनादेयां न दद्यान् नापि दापयेत्" इति । यथा मासिकी वृद्धिः प्रथमे मासि द्वितीय एवाह्नि शोधयन् दाप्यते तथा यदैवम् अभ्युपैति संवत्सरेण यद् वर्धत इति तदा तथैव दाप्यते, न तु तदधिककालकृता । 

**न चादृष्टां विनिर्हरेत्** । शास्त्रे या न दृष्टा दशैकादशिकाद्या पञ्चकाद् अधिका न तां गृह्णीयात् । "व्यतिरिक्ता न सिध्यति" (म्ध् ८।१५२) इत्य् अस्यैवायम् अनुवाद इति <span style="text-decoration-underline;">केचित्</span> । इदं तु युक्तम् । **अदृष्टाम्** अनुपचिताम् इत्य् अर्थः । यावद् बहुभिर् मासैर् न संहतीभूता तावन् न ग्राह्या दिवसवृद्धिर् मासवृद्धिः ।

- span style="text-decoration-underline;">ननु</span> च "मासस्य वृद्धिं[^३४४] गृह्णीयात्" (म्स्ह् ८।१४२) इत्य् उक्तम् । 

- span style="text-decoration-underline;">परिमाणं</span> मासिकं तद्वृद्धेर् न तु ग्रहणम् । 

> **चक्रवृद्धिः कालवृद्धिः कारिका कायिका च या**, ताम् अपि न **विनिर्हरेद्** इत्य् अनुषङ्गः । नैवादद्याद् इति[^३४५] । यद्य् अप्य् अधमर्णस्य[^३४६] प्रतिषेधस् तथापि सामर्थ्याद् उत्तमर्णस्यैव द्रष्टव्यः । अधमर्णो ह्य् आर्तः किं न करोति । अथ वा विनिर्हारो ग्रहणम् एव । तेनोत्तमर्णस्यैव शाब्दः प्रतिषेधः ।

- span style="text-decoration-underline;">ननु</span> च द्विकादिवृद्धिविधानाच् चक्रवृद्ध्यादीनान् प्राप्तिर् एव नास्ति । किं प्रतिषेधानुषङ्गेण ।

- span style="text-decoration-underline;">उच्यते</span> । अप्राप्तः प्रतिषेधः पाक्षिकीं वृद्धिम् अनुमापयति । यथाधाने न ब्रह्मसामाभिगायेद् इत्य् अविहितं सामगानं प्रतिषेधेनास्तीति ज्ञापयति । तेनैता अपि प्रतिषेधद्वारेणाभ्यनुज्ञायन्ते । केषांचिद् दूरव्यवहारिणां[^३४७] चक्रवृद्ध्यादयो ऽपि भवन्ति । तेन स्थलपथवारिपथिका वणिजो यथोक्तम्-

- कान्तारगास् तु दशकं सामुद्रा विंशकं शतम् ।

- दद्युर् वा स्वकृतां वृद्धिं सर्वे सर्वासु जातिषु ॥ इति । (य्ध् २।४१)

कान्तारगादीनाम् एव स्वकृता सर्वजातिविषया साधारणी वृद्धिर् न त्व् अन्येषाम् । तत्र चक्रवृद्धिः स्मृत्यन्तरे पठिता- "वृद्धेर् वृद्धिश् चक्रवृद्धिः" (न्स्म् १।८९) ।

- span style="text-decoration-underline;">अन्ये तु</span> चक्रवद्यानं गन्त्र्यादि,[^३४८] तद्वृद्धिश् चक्रवृद्धिः । तेषां यस्मिन्न् अहनि चक्रं वर्तते तत्रैव वृद्धिः । यदा तु नदीसंतारे दुर्दिनादिना अप्रयाणं तदा नास्ति वृद्धिः । एवम् अन्येषाम् अपि बलीवर्दादिवाह्यप्रयोक्तॄणाम् ईदृशी वृद्धिश् चक्रवृद्दिर् उच्यते ।

> **कालवृद्धिः** "प्रतिमासं तु कालिका" (च्ड़्। न्स्म् १।८८) । मासग्रहणम् उपलक्षणार्थम् । यानुपचिता वृद्धिर् दिवसे दिवसे गृह्यते मासि मासि वा यस्याः कालो न प्रतीक्ष्यते अथ चैतस्मिन् काले यदि न[^३४९] ददासि तदा द्विगुणीभवति धनम् इत्य् एकरूपा कालवृद्धिः ।   
**कारिता** । इत्थंकृतां यावती वा परस्परोपकारापेक्षयोत्तमर्णाधर्मर्णौ कुरुतः । एषापि दिग्भागवणिजाम् एव । अन्येषां तु "व्यतिरिक्ता न सिध्यति" इत्य् उक्तम्, "पञ्चकं शतम् अर्हति" (म्ध् ८।१५२) इति । 

- अथ वा[^३५०] हिरण्ये प्रयुक्ते वासांसि वृद्ध्या गृह्यन्ते, तत्राधिलक्षणं द्रव्यम्, सा **कारिता,** यथाभोगलाभे न्यासरूपविषये च स्यात् । 

**कायिका** कायकर्मणा संशोध्या । कायजीविका च, एषां क्रमेण क्रमेलकादिजीविनाम्[^३५१] ॥ ८।१५३ ॥

> **ऋणं दातुम् अशक्तो यः कर्तुम् इच्छेत् पुनः क्रियाम् ।**  
**स दत्त्वा निर्जितां वृद्धिं करणं परिवर्तयेत् ॥ ८।१५४ ॥**

वृद्धिद्विगुणीभूतम् **ऋणं** धनपरिक्षयाद् **दातुम् अशक्तो यः** **स** **पुनः क्रियाम्** कारयितव्यः । **करणं** लेख्यसाक्ष्यादि परिवर्तयितव्यः । **वृद्धिं** तु दद्यात् **निर्जिताम्**, यावती गणनया भवतीत्य् अर्थः । द्विगुणाद् अधिकं न ग्राह्यम् इति यद् उक्तं तस्यायम् अपवादः । नवो[^३५२] ह्य् अयं प्रयोग इति । कुतः पुनः द्वैगुण्यापवादार्थता । यावता नेह किंचिद् ईदृशं वचनम् अस्ति वृद्धिसहितं धनं वर्धते मूलधनं वा । केवलं पुनः क्रिया श्रूयते । सा च **करणं** **परिवर्तयेद्** इति व्याख्यान्तरेण व्याख्याता । 

- span style="text-decoration-underline;">यदि</span> न वर्धते किम् अर्थं तर्हि करणपरिवर्तनम् ।

- span style="text-decoration-underline;">उच्यते</span> । शान्तलाभे धने ऽदीयमाने आलस्यादिसंभावना[^३५३] साक्षिणश् च दीर्घे गच्छति काले विस्मरेयुः । यथोक्तम् ।

- यत्र कार्ये भवेद् येन कृतोपेक्षा दशाब्दिकी ।

- विवादस् तत्र नैव स्यात् साहसेषु विशेषतः ॥

तथा "दशवर्षोपेक्षितम् ऋणम् असाध्यम्" (कश् ३।११।१३) इति । तथाच पूर्वे स्म व्याचक्षते । 

- अयं च राज्ञः उपदेशः पीडितस्यानुग्रहः । यदि च द्विगुणस्य नवीकरणेन पुनः प्रयोगो[^३५४] वृद्धिसहितस्य पुनर् वृद्धिर् महांश् च[^३५५] पीडितस्यानुग्रहः । अथ सर्वं तदानीम् अवष्टभ्य न दाप्यते, एषो ऽनुग्रहो निर्धनस्य । ईदृशो ऽनुग्रहो दैवेनैव कृतः । तथा च सर्वस्मृतिष्व् अस्याम् अवस्थायां विहितम् ।

- अथ शक्तिविहीनः स्याद् ऋणी कालविपर्ययात् ।

- प्रेक्ष्य शक्तिम्[^३५६] ऋणं दाप्यः काले देशे यथोदयम् ॥

- यद्य् अधमर्णो दैवदोषान् निर्धनीभूतस् तदा न दुर्गावरोधादिना राज्ञा पीडयितव्यः । किं तर्हि कर्तव्यम् । यदास्य कथंचिद् धनं भवेत् तदा यथासंभवं शनैः शनैर् दापयितव्यः । "प्रेक्ष्य शक्तिम्" धनवत्तां[^३५७] ज्ञात्वेत्य् अर्थः । दाप्य्ः उचितस्य । वक्ष्यति "कर्मणापि समं कुर्यात्" (म्ध् ८।१७७) इति । तस्मात् कारणपरिवृत्तौ[^३५८] यद् एवोक्तम् अस्माभिस् तद् एव प्रयोजनम् ॥ ८।१५४ ॥

> **अदर्शयित्वा तत्रैव हिरण्यं परिवर्तयेत् ।**  
**यावती संभवेद् वृद्धिस् तावतीं दातुम् अर्हति ॥ ८।१५५ ॥**

**अदर्शयित्वा हिरण्यम्**, अदत्वा निर्धनत्वाद् वृद्धिहिरण्यम्,[^३५९] **तत्रैव** पुनः करणं **परिवर्तयेत्** । साक्षिसमक्षम् एवं ब्रूयात् "एतावन् मुलम् अस्मै धारयामि, एतावती च वृद्धिः" इति । पत्रे चारोपयेत्[^३६०] । यावती संभवेद् वृद्धिर्[^३६१] इति तावद् व्याचक्षते । पुनः करणे वृद्धिसहितमूलीभूते लघीयसी वृद्धिः कर्तव्या, यावत्या वृद्ध्या नातिपीड्यते । या प्राग् आसीत् ततो न्यूनेत्य् अर्थः । 

- यज्वासहायनारदानां[^३६२] तु मते काकिणीमात्रम् अपि शक्तः करणपरिवृत्तिकाले दापयितव्यः । येन साक्षिणः न श्रवणमात्रे[^३६३] साक्षित्वम्, ददाति[^३६४] तत्समक्षम् अधमर्णो ऽर्थसंबन्धो ऽपि प्रत्यक्षीभवति[^३६५] । यतः श्रवणात् स्रवणे[^३६६] च कृता भविष्यन्ति, तातश् चित्ते[^३६७] तिष्ठति धनं[^३६८] दशवर्षोपेक्षितम् इत्यादि विनश्वरं भविष्यति ॥ ८।१५५ ॥

> **चक्रवृद्धिं समारूढो देशकालव्यवस्थितः ।**  
**अतिक्रामन् देशकालौ न तत्फलम् अवाप्नुयात् ॥ ८।१५६ ॥**

"वाराणसीं यास्यामि त्वदीया युग्या[^३६९] मे भाण्डं च नेतुर्[^३७०] एषा च ते वृद्धिः" इति । तत्र यदि कान्तारनदीसंतरणराष्ट्रोपप्लवादिना[^३७१] तं देशं न गतस् ततो ऽर्वाग् देशात् कियता लाभेन प्रवृत्त्या व्यावृत्तस् तदा यथानिरूपिता वृद्दिहिर् न दाप्यते । यतस् तं देशं यावद् वहतां या वृद्धिर् अप्राप्तानां[^३७२] सा कथं स्यात् । दीर्घम् अध्वानं वहतां युग्यानां महान् क्लेशः स्वामिनश् च तावन्तं कालं कृतैव वृद्धिर् युग्योपकारः । शीघ्रं तु प्रतिनिवृत्तानां स्वामिनः पुनर् अन्यत्रोपकारणं संपद्यत एव । एष एवातिक्रमः । 

- एवं कालातिक्रमः- "मासम् मे वहन्तु[^३७३] बलीवर्दा इयती तव वृद्धिः" इति । तत्र यदि पक्षात् प्रत्येति, तत्र **चक्रवृद्धिम्** अधमर्णः **समारूढः** प्रतिपन्नो ऽङ्गीकृतवान् इति यावत् । तस्यां वृद्धौ **देशकालौ व्यवस्थितौ** यत् तया पूर्वोक्तेन प्रकारेण देशविशेषं कालविशेषं वा आस्थितवान्,[^३७४] न निर्विशेषणम् एव कृतवान्, स एवंविधो ऽधमर्णस् तौ देशकालौ अतिक्रमन्[^३७५] **न प्राप्नुयात् तत्फलं** वृद्ध्याख्यं नाप्नुयान् न भजेत न दद्याद् इत्य् अर्थः ॥ ८।१५६ ॥

_किं तत्र नैवास्ति वृद्धिर् अथ वा पञ्चकं शतम् । नेत्य् आह ।_

> **समुद्रयानकुशला देशकालार्थदर्शिनः ।**  
**स्थापयन्ति तु यां वृद्धिं सा तत्राधिगमं प्रति ॥ ८।१५७ ॥**

**समुद्रयान**ग्रहणं यात्रोपलक्षणार्थम् । स्थलपथिका[^३७६] वारिपथिकाश् च वणिजो **यां वृद्धिं स्थापयन्ति सा तत्राधिगमनं प्रति** निश्चयं प्रति । सैव निश्चेतव्येत्य् अर्थः । **देशकालार्थदर्शिनो** ऽस्मिन् प्रदेश इयान् अर्थलाभो ऽस्मिन् इयान् इति ये पश्यन्ति जानते, न तु समुद्रयान एव च ये **कुशलाः** कर्णधारादयः ।

- span style="text-decoration-underline;">अन्ये</span> पूर्वश्लोकम् एवं व्याचक्षते यदृच्छाध्याहारेण । अधमर्णेन या देशकालं चाश्रिता तां च प्राप्य तद्देशोदितं फलं लाभाख्यं तस्माद्[^३७७] देशाद् यदि नाप्नुयात्, तदा कीदृशी तत्र वृद्धिर् इत्य् आकाङ्क्षायाम् उत्तरश्लोकः । चक्रवृद्धिग्रहणं कारिताया अपि प्रदर्शनार्थम् । 

- लोभातिशयभाजां वणिजां क्षयव्ययायसंविधिज्ञाः[^३७८] परस्परस्य यां वृद्धिं स्थापयेयुस् तां राजा प्रमाणीकुर्यात् । **तत्राधिगमं प्रतीति** । प्रतिः कर्मप्रवचनीयो ऽधिगमस्य लक्षणत्वात् "लक्षणेत्थंभूताख्याने" (पाण् १।४।९०) तद्युक्ते च द्वितीया ॥ ८।१५७ ॥

> **यो यस्य प्रतिभूस् तिष्ठेद् दर्शनायेह मानवः ।**  
**अदर्शयन् स तं तस्य यतेत स्वधनाद् ऋणम् ॥ ८।१५८ ॥**

ऋणप्रयोगे द्विविधो[^३७९] विश्रम्भः प्रतिभूर् आधिर् वा । तत्र प्रतिभूपक्ष इदम् उच्यते । त्रिविधश् च प्रतिभूः दर्शने प्रत्यये दाने च । तत्र दर्शनप्रतिभुवम् अधिकृत्येदम् आह । **यस्य दर्शनाय प्रतिभूस् तिष्ठेद्** अमुष्मिन् प्रदेशे मयैष तव दर्शनीयः, स तथा कुर्वन् **स्वधानात् तस्य ऋणं यतेत** प्रयत्नं कुर्याद् दातुम् इति शेषः । दद्याद् इति यावत् । **ऋण**ग्रहणं व्यवहारवस्तुमात्रोपलक्षणार्थम् । तेन यावन्तो ऽर्थविषया व्यवहारे ऽनुक्राम्यन्ते,[^३८०] तद्[^३८१] वस्तु दद्याद् दर्शनेनान्यतरेणाभियुक्तः । वाक्पारुष्यसंग्रहणादौ पणपरिभाषा कर्तव्या । यदि न दर्शितं चेत् तन्मया[^३८२] दातव्यम् । अकृतायां तु परिभाषायां राजदण्डम् एव दाप्यः । शरीरे तु निग्रहे तन्निष्क्रयणं[^३८३] सुवर्णम् ॥ ८।१५८ ॥

> **प्रातिभाव्यं वृथादानम् आक्षिकं सौरिकं च यत् ।**  
**दण्डशुल्कावशेषं च न पुत्रो दातुम् अर्हति ॥ ८।१५९ ॥**

प्रतिभुवः कर्म **प्रातिभाव्यम्** । प्रतिभुवा यत् कर्तव्यं परर्णसंशोदनादि तत् **प्रातिभाव्यम्** । अर्हत्ता[^३८४] योग्यता । सानेन प्रतिषिध्यते । तस्यां च प्रतिषिद्धायाम् अधिकारप्रतिषेधः[^३८५] । अनधिकृतश् च न ददातीत्य् एवं न दातव्यम् इत्य् उक्तं भवति । सर्वत्रार्हतौ क्रियापदे व्याख्यायाते[^३८६] द्रष्टव्ये[^३८७] । 

- span style="text-decoration-underline;">कथं</span> पुनः पुत्रस्य प्रातिभाव्यादिप्राप्तिस् तर्हि, तदृणस्य पित्रागृहीतत्वात् ।

- span style="text-decoration-underline;">नैष दोषः</span> । यद् येन दातव्यतयाङ्गीकृतं तद् गृहीततुल्यफलत्वाद् गृहीतम् एव । तन्निश्चितस्वरूपत्वम् आपन्नाः, अतः प्रतिषिध्यन्ते ।

> **वृथादानं** परिहासादिनिमित्तं प्रतिश्रवणम्- "कुरु कार्यम् इदं मम,[^३८८] परिनिष्पन्ने[^३८९] इदं दास्यामि" इति निष्पादिते कार्ये पित्रादत्ते[^३९०] प्रतिश्रुते कथंचित् पुत्रो न दाप्यते । एवं पारितोषिकादि बन्दिपरिहासादिविषयम् । यद् वाहम्[^३९१] अमुष्माद् वणिज एतस्येद्यद् दापये[^३९२] इति, तत्र तु मनुष्ये प्रेषिते कथंचिद् दातुम् अघटिते ऽसंनिधानाद् वणिजो ऽन्यतो ऽपि कारणाद् दत्तान्तरे पितरि मृते, पुत्रो न दाप्यते । 

- अक्षिनिमित्तम् **आक्षिकम्**, सभिकाय यद् धार्यते ऽन्यतो वा यत् प्रयोजनं[^३९३] तद् गृहीतम् इति शक्यते ज्ञतुम् । तस्य प्रतिषेधः । यः परित्यक्तबान्धवो ऽक्षमालास्व् एव शय्यासनविहारी प्रसिद्धः क्रीडनकस् तदृणम् **आक्षिकम्** इति शक्यते निश्चेतुम् । 

- सुरापाननिमित्तं **सौरिकम्** । सुराग्रहणं मद्योपलक्षणार्थम् । तेन यः पानशौण्डो ऽत्यन्तमद्यपस् तदृणप्रतिषेधः । 

> **दण्डशुल्कयोर् अवशेषः** । यत्र पित्रा दण्डांशः शुल्कांशश्[^३९४] च कश्चिद् दत्तः परिपूर्णौ दण्डशुल्कौ न दत्तौ, तादृशस्य प्रतिषेधः । 

- यत्र तु न किंचित् पित्रा दत्तं[^३९५] तद् दाप्यते । स्मृत्यन्तरे ऽप्य् अविशेषेणोक्तम्- "प्रातिभाव्यवणिक्शुल्कमद्यद्यूतदण्डाः पुत्रान् नाध्याभवेयुः"[^३९६] (ग्ध् १२।४१) इति । तत्र विकल्पः । महत्य् अपराधे महति च धने पैत्रिके ऽवशेषस्य प्रतिषेधः । शुल्के ऽप्य् एवम् । स्वल्पे तु सर्वस्य ॥ ८।१५९ ॥

> **दर्शनप्रातिभाव्ये तु विधिः स्यात् पूर्वचोदितः ।**  
**दानप्रतिभुवि प्रेते दायादान् अपि दापयेत् ॥ ८।१६० ॥**

**पूर्व**श्लोके यो **विधिर्** मया **चोदित** उक्तः, यथा पुत्राणां न भवति पैत्रिकं प्रातिभाव्यम्, तद् **दर्शनप्रातिभाव्ये** । यद्य् एवं प्रत्ययप्रतिभुवः पुत्रा दाप्यन्ताम्, अत आह **दानप्रतिभुवि प्रेते दायादाः** पुत्रा **दाप्यन्ते**, नान्यस्मिन् । 

- span style="text-decoration-underline;">यद्य् एवं</span> प्रथमो ऽर्धश्लोको ऽनर्थकः । दानप्रतिभुवः पुत्राणां साधन उक्ते[^३९७] सामर्थ्याद् अन्यस्य[^३९८] प्रतिभुवो नास्ति पुत्राणां संबन्ध इति गम्यते । अथ विस्पष्टार्थम् उच्यते । प्रत्ययग्रहणम् अपि कर्तव्यम् । इतरथा प्रतिषेधे[^३९९] दर्शनग्रहणाद्[^४००] विधौ च दानग्रहणाद् उभयपरिभ्रष्टस्य किं विधिर् उत प्रतिषेध[^४०१] इति संशयः स्यात् । 

- span style="text-decoration-underline;">नास्ति</span> संशयः, स्मृत्यन्तरे स्पष्टम् उक्तत्वात्-

- दर्शनप्रतिभूर् यत्र मृतः प्रात्ययिको ऽपि वा ।

- न तत्पुत्रा ऋणं दद्युर् दद्युर् दानाय ये स्थिताः ॥ इति । (य्ध् २।५६)

इहापि **दानप्रतिभुवी**त्य् अस्य विधित्वाद् अन्यत्राप्राप्तिः । **दर्शन**ग्रहणम् उपलक्षणार्थम् । अनुवादे चोपलक्षणत्वम् अदोषः । किंप्रयोजनम् इति चेत्, विचित्रा श्लोकानां कृतिर् मानवी ॥ ८।१६० ॥

> **अदातरि पुनर् दाता विज्ञातप्रकृताव् ऋणम् ।**  
**पश्चात् प्रतिभुवि प्रेते परीप्सेत् केन हेतुना ॥ ८।१६१ ॥**

अनेन श्लोकेन संदिहानः प्रश्नं कृत्वोत्तरेण निश्चाययति । संदेहहेतुः[^४०२] पदद्वयेन "**अदातरि**," "**विज्ञातप्रकृतौ**" इति । सप्तम्यन्तानि समानाधिकरणानि पदानि व्याख्यायन्ते- **अदातरि, प्रतिभुवि, प्रतिज्ञातप्रकृतौ** च[^४०३] । **ऋणम्** अनुत्तमर्णः **केन हेतुना** **परीप्सेत** लब्धुम् इच्छेत्, किं केवलेनैवात्मव्यापारेण ततः प्रतिभुवः पुत्रम् अपि व्यापारयति । 

- span style="text-decoration-underline;">कुतः</span> संदेहः । 

- span style="text-decoration-underline;">उक्तम्</span> "**प्रेते दानप्रतिभुवि**" इति ततो ऽन्यस्मिन् मृते[^४०४] कस् तत्पुत्राणां संबन्धः । यतस् तु खलु **विज्ञातप्रकृतिर्** विज्ञातकारणः प्रतिभूत्वेन धनं गृहीत्वा स्थित इत्य् एतन् निश्चितम्, अतो भवति बुद्धिर् अस्ति तत्पुत्राणां संबन्धो यतस् तेन ऋणसंशुद्ध्यर्थम् अस्य निसृष्टम् इति । 

**पुनः**शब्दः पूर्वस्माद् विशेषम् आह । यति दानप्रतिभुवः पुत्राः संबध्यन्ते । यस् तर्ह्य् अदाता तस्मिन् मृते । **दाता** उत्तमर्णः । **पश्चात्** तत उत्तरकालम् इत्य् अर्थः । शेषं व्याख्यातम् । **परीप्सा** प्राप्तीछा ॥ ८।१६१ ॥

> **निरादिष्टधनश् चेत् तु प्रतिभूः स्याद् अलंधनः ।**  
**स्वधनाद् एव तद् दद्यान् निरादिष्ट इति स्थितिः ॥ ८।१६२ ॥**

**निरादिष्टं** निसृष्टं स्वधनाद् अर्पितम्- "भव लग्नक इदं ते धनं मत्तस् त्वया संशोधनीयं यद्य् अहं न दद्याम्" । **अलंधनः** पर्याप्तधनः । यावद् धनम् उत्तमर्णाय दातव्यं तावत् परिपूर्णं प्रसृष्टम् । स्वल्पे तु निसृष्टे बहुनि संशोध्ये न दापयितव्यः । पूर्वस्य प्रश्नस्योत्तरम् इदम् । यद्य् अपि न[^४०५] दानप्रतिभूर् अद्य निरादिष्टस् तत् तत्पुत्रो दाप्यते स्वधनाद् एव । तद्वद् यो[^४०६] निरादिष्टपुत्र इति द्रष्टव्यम्, तस्यैव प्रकृतत्वात्, साक्षात् प्रतिभुवस् तु प्रतिभूत्वाद् एव प्राप्तिर् इति चेन् मैवम् । निरादेशनेन[^४०७] इति स्थितिर् एषा शास्त्रमर्यादा । विचाराद् एवावलंबन इति सिद्धे यन् निरादिष्टो ऽलंबन इति चैवम् अभिधानं तत्पद्यग्रन्थानुरोधेन ॥ ८।१६२ ॥

> **मत्तोन्मत्तार्ताध्यधीनैर् बालेन स्थविरेण वा ।**  
**असंबद्धकृतश् चैव व्यवहारो न सिध्यति ॥ ८।१६३ ॥**

कार्यपर्यायो **व्यवहार**शब्दः । यत् किंचिद् दानाधानविक्रयादिकार्यं लेख्यादि च प्रमाणम्, एतैः कृतं तन् **न सिध्यति** कृतम् अप्य् अकृतं भवति । **मत्तोन्मत्तौ** विख्यातौ । 

**आर्तो** धनबन्धुनाशादिपीडितः प्रत्युपस्थितभयश् च । यौगिकत्वान् मत्तादिशब्दानां यावन् मदादियुक्तास् तावत् तत्प्रमाणाभावबोधको[^४०८] ऽयं प्रतिषेधः । प्रदर्शनार्थं चैतद् अप्रकृतिस्थत्वमात्रस्य । यथोक्त- 

- कुर्याद् प्रतिकृतिं गतः । 

- तद् अप्य् अकृतम् एवाहुर् अस्वतन्त्रः स हेतुतः[^४०९] ॥ इति ।

अप्रकृतिस्थश् चोच्यते उपप्लुतबुद्धिः स्वकार्यविवेचने समर्थः । उक्तं च-

- कामक्रोधाभियुक्तार्तभयव्यसनपीडिताः[^४१०] ।

- रागद्वेषपरीताश् च[^४११] ज्ञेयास् त्व् अप्रकृतिं गताः ॥ इति । (न्स्म् १।३७)

कामादीनां[^४१२] द्वन्द्वं कृत्वा पीडितशब्देन तैः पीडिता इति साधनंकृतेति तृतीयासमासः । तेन पीडितस्य प्रतिषेधः । स चायं संप्रति मन्मथाधिष्ठितः[^४१३] स्त्रीपरिरम्भणादि परीप्समानो भवति । अभियुक्ता द्यूतादिक्रियान्तरे दत्तावधानाः । एते हि तत्र संसजन्तः स्वामिनो ऽपि स्व इत्य् अस्य प्रातिभाव्यादिक्रियानिश्चयस्यानवधानान् न प्रमाणम् । यतः क्रियान्तरावहिततया परेण पृच्छ्यमाना इदम् अस्मै दीयताम् अङ्गीकृतं वा प्रातिभाव्यम् इयति वस्तुनीदृशे ऽनेन च प्रकारेणोच्यत इत्य् एवमादि निपुणतो नावधारयन्ति । प्रकृतिक्रियाविघ्नो वा मा भूद् अस्मिन्न् इहस्थ इत्य् अभिप्रायम् अभ्युपगच्छन्ति, "गछ्च त्वम्, यद् ब्रवीषि तत् सर्वम् अनुष्ठीयते" इति, पारतन्त्र्यं वाङ्गीकूर्वन्ति । तद् उक्तम् "स्वतन्त्रः स हेतुतः" इति । येन हेतुनास्वतन्त्रो ऽप्रमाणं सो ऽस्य स्वतन्त्रस्यापि हेतुर् विद्यते । यथास्वतन्त्रः स्वम् अपि न विनियुङ्क्ते एवम् अयम् अपि कामादिवशीकृतो ऽर्थविवेकं कार्याणां च गुणदोषौ क्रियमाणाव् अनधिगच्छन्न् अस्वतन्त्रेण तुल्यो भवति । आर्तो व्याख्यातः । अभियुक्तार्तशब्दौ[^४१४] च धर्मिवचनौ लक्षणया धर्मपरौ[^४१५] विज्ञेयौ । अभियोगो ऽभियुक्त आतुरता आर्त इति[^४१६] । व्यसनानि कामक्रोधसमुत्थितानि मृगयादीनि । अभियुक्तो[^४१७] व्यसन्य् अपि कांचित् क्रियां तात्पर्येण कुर्वन्न् उच्यते । अव्यसन्यप्रवृत्तो ऽपि तद्ध्यानरतः[^४१८] । अथ वा कामक्रोधशब्दौ कामिनि क्रोधवति वर्तेते । अत्र च पक्षे भयव्यसनशब्दौ कृतद्वन्द्वौ तृतीयान्तौ पीडितशब्देन संबध्येते । अन्ये तु स्वतन्त्रा एव । रागद्वेषाभ्यां परीता व्याप्ताः । रागः क्वचिद् आत्मीयेष्व् अभिषङ्ग आत्मीयतया परिगृहीतस्य कस्यचित्[^४१९] संबन्धिनापि ध्यायतो वाभिप्रेतसिद्धौ मनसः परितोषो रागः, तद्विपरीतो द्वेषविषयः । परिपथिन्य् अनात्मीयतया परिगृहीते तदस्वास्थ्यतद्विपर्ययात् परितुष्टिवृत्तिर् इत्य् एवमादिरूपौ रागद्वेषौ । सर्वथास्य भावबुद्धिश् चलिता क्षणम् अपि विवक्षिते कार्ये नावतिष्ठते । अन्यद् वदन्न् अन्यद् आचरति[^४२०] । एवंरूपो ऽप्रकृतिस्थः । अन्यथा सर्व एव पुरुषाः कामादियुक्ताः जराजीर्णाक्षिशिरोरोगार्त्तिमन्तो ऽप्रकृतिस्थाः[^४२१] स्युः । न चैवम्[^४२२] । 

> **अध्यधीनो** गर्भदासः पुत्रशिष्यौ भार्या च । यदापि रूढ्या गर्भदास एवाध्यधीनस् तथाप्य् अस्वतन्त्रोपलक्षणार्थत्वात् सर्व एव ते गृह्यन्ते । स्वधनदानादि स्वामिनम् अनुज्ञाप्य यत् कुर्वन्ति तत् सिध्यति । तथा च नारदः-

- यद् बालः कुरुते कार्यम् अस्वतन्त्रकृतं च यत् ।

- अकृतं तद् इति प्राहुः ॥ (न्स्म् १।३५) इति

- अस्वतन्त्रः स्मृतः शिष्य आचार्ये तु स्वतन्त्रता ।

- अस्वतन्त्राः स्त्रियः पुत्रा दासाद्यश् च परिग्रहः ॥

- स्वतन्त्रस् तु[^४२३] गृही यस्य तस्य तत्[^४२४] स्यात् क्रमागतम् ॥ (न्स्म् १।२९–३०)

- span style="text-decoration-underline;">ननु</span> यदि न स्वातन्त्र्यं स्त्रीणाम् उच्यते, पुंसश् च स्वातन्त्र्यम्, एतद् अनुपपन्नम् । यतः साधारणं धनम् । कथम् एकाकी मनुष्यो भार्ययाननुज्ञातो दानविक्रयादिभ्यः प्रभवेत् । 

- span style="text-decoration-underline;">अत्रोक्तम्</span>[^४२५] । 

- स्त्रीकृतान्य् अप्रमाणानि कार्याण्य् आहुर् अनापदि । इति । (न्स्म् १।२२)

तथा "कुले ज्येष्ठः" इत्य् उपक्रम्य, "तत्कृतं स्यात् कृतं कार्यं नास्वतन्त्रकृतम् कृतम्"[^४२६] (न्स्म् १।३८) इति च । धनसाधारण्ये हि पुरुषो ऽपि स्त्रीवद् अस्वतन्त्रः । यच् छब्दे स्वाम्यं पारतन्त्र्यं चेति तद् विरुद्धम् इव, स्वामित्वम् अत्र एता[^४२७] च व्यवस्था इति योज्यं भवति । पारतन्त्र्यं परविधेयता तदिच्छानुवर्तित्वम् । यदि च परतन्त्रः परेच्छाम् अन्तरेण विनियोक्तुं न लभते, कीदृशम् अस्य स्वाम्यम्[^४२८] । अथ दानाधानविक्रये यत्र प्रकृतत्वाद् अनीशाः । स्वशरीरे परिभोगादौ यावदिच्छं स्वधनं[^४२९] विनियोज्यते, परतन्त्रमहाधनानां[^४३०] शास्त्रनिगृहीतात्मनां द्विजानां येनात्मोपभोगो[^४३१] भवेत् । बालस्य स्वाम्यपारतन्त्रे उपपन्ने[^४३२] । यदा प्राप्तव्यवहारस् तदा ईशिष्यते[^४३३] । एवं पुत्रादाव् अपि[^४३४] । स्त्रियास् तु न कदाचिद् अपारतन्त्र्यम् ।

- बालया वा युवत्या वा वृद्धया वापि योषिता ।

- न स्वतन्त्रेण कर्तव्यं कार्यं किंचिद् इति स्थितिः ॥ (म्ध् ५।१४५)

- स्वाम्यपारतन्त्र्ये स्त्रीणां समावेश[^४३५] उच्यते । न पारतन्त्रवचनेन स्त्रीणां स्वधनविनियोगनिषेधः क्रियते । किं तर्हि, अस्थाने दानाधानविक्रयादि वार्यते । परतन्त्राः, आसां स्थानं निरूपणीयम्, न हि ताः[^४३६] स्वयं विवेक्तुम् अलम् — एष पात्रम् अर्हति भूमिहिरण्यादिप्रतिग्रहम्, अनेन कन्यासंबन्धं कुर्यात्, इदं द्रव्यम् अस्मात् क्रेतुं[^४३७] विक्रेतुं वार्हतीत्य् एवमादितया[^४३८] ज्ञातव्यम् । अतो लेख्यादिकाले भर्त्राद्यनुमतिर् उपयुज्यते । केवला कृते कार्ये "नाहं किंचिज् जानामि,[^४३९] त्वया विप्रलब्धास्मि" इति वचनस्यावसरत्वात् । भर्त्राद्यनुमतौ तु किं वक्ष्यति । तद् उक्तम् ।

- एतान्य् अपि प्रमाणानि भर्ता यद्य् अनुमन्यते ।

- पुत्रः पत्युर् अभावे वा राजा वा पतिपुत्रयोः[^४४०] ॥ (न्स्म् १।२३)

अस्वातन्त्र्यम्[^४४१] अपि नियमितम् ।

- अनुशिष्टा विसर्गे च विक्रये चेश्वरा[^४४२] मता । (न्स्म् १।३४)

अपि बुद्धिपूर्वे[^४४३] बालस्खलिते[^४४४] स्वामिना पत्न्यादयो नियोज्या अनुबन्धादिना, न तु[^४४५] स्वाम्यविसर्गे ऽपि ।

- सा सद्यः संनिरोद्धव्या त्यजेद् वा कुलसंनिधौ । (म्ध् ९।८३)

इति स्त्रीणाम् एव न पुंसः पारतन्त्र्यम्, पतितस्याप्य् आ प्रायश्चित्तसमाप्तेः प्रतीक्षणोपदेशः । अतो न[^४४६] विक्रयो ऽपि दासादीनां गरीयस्याम् आपदि कुत्रचिद् अस्ति । तेषु स्वामिन इत्य् एतद् अपेक्ष्य । भार्याशिष्यदासीनां यथास्वं पारतन्त्र्यं । धनसाधारण्यात् तु न भर्तुर् अनुज्ञां विना[^४४७] भार्याया यागादौ क्वचिद् अधिकार इति स्थितम् । 

- span style="text-decoration-underline;">यच् चेदम्</span>,

- पुत्राणां भर्तरि प्रेते वशे तिष्ठतु[^४४८] सा तथा । (?)

- जीवतोर् अस्वतन्त्रः स्याज् जरयापि समन्वितः । (न्स्म् १।३२)

- तयोर् अपि पिता श्रेयान् अभावे बीजिनो मता[^४४९] ॥ (न्स्म् १।३३)

इति अनेन पुत्राणां पारतन्त्र्यम्, ननु चान्योन्यव्याहृतम् इति ।

- span style="text-decoration-underline;">नास्ति</span> व्याघातः । अनधिकारिणि पुत्रे बाले मातृपरतन्त्रता । मातुस् तु पुत्रे पारतन्त्र्यम् । मातृधनरक्षणं चोरादिदोषेभ्यः । पुत्रस्यापि यत् पितरि पारतन्त्र्यं तद् अपृथक्कृतस्य[^४५०] तद्गृहे[^४५१] निवसतः[^४५२] । यदा तु पितृविभक्तो[^४५३] धनं स्वयम् अर्जितवांस्[^४५४] तदा 

- ऊर्ध्वं तु षोडशाद् वर्षात् पुत्रं मित्रवद् आचरेत् । 

इति स्वातन्त्र्यम् एव । 

> **बालो** ऽप्राप्तव्यवहारः षोडशवर्षात् प्राक् ।   
> **स्थविरो** लुप्तस्मृतिः जराभिभूतो ऽतीतव्यवहारः । यद्य् अप्य् अयं कस्यांचिद् वेलायां प्रकृतिस्थो ऽपि भवति तथापि न प्रमाणम् अप्रत्ययात् । यस्य तु भर्तुः स्त्री जनानां कार्यप्रतिबन्धेन वर्तते तयानुज्ञातम् एतद् भवति ।   
> **असंबद्धकृतः**[^४५५] । परार्थम् अनियुक्तो यो व्यवहारयति, न भ्राता न पिता, "देवदत्ताय शतं धारयति" इत्येवमादि वक्तुं न लभ्यते । ये तु भ्रातरः समानकार्याः सर्वे च तुल्यव्यवहारिणस् तेषाम् अन्यतरेणापि गोपश्वादिविक्रयो गृहादिबन्धनप्रयोगादि च क्रियमाणं सिध्यति, संबन्धित्वात्[^४५६] ।   
> **व्यवहार**शब्दः सर्वव्यवहारग्रहणार्थः । प्रकरणाद् ऋणव्यवहार एव स्यात् ॥ ८।१६३ ॥  
> **सत्या न भाषा भवति यद्य् अपि स्यात् प्रतिष्ठिता ।**  
**बहिश् चेद् भाष्यते धर्मान् नियताद् व्यावहारिकात् ॥ ८।१६४ ॥**

कस्यचिद् अनुष्ठेयस्यार्थस्य प्रतिपादकः शब्दो **भाषा** सामान्येन भवति । यो ऽर्थस् तया प्रतिपाद्यते, सो ऽनुष्ठेयः । किं सर्वापि भाषा[^४५७] न सत्या । नेत्य् आह । **बहिश् चेद् धर्मात्** — धर्मबाह्यं यद् उच्यते शास्त्राचारविरुद्धम् — पञ्चकाद् अधिका वृद्धिः, भार्यापत्य्विक्रयादिः, अन्वयिनः सर्वस्वदानम् इत्य् एवमादि । **यद्य् अपि स्यात् प्रतिष्ठिता**[^४५८] पत्रलिखिताः प्रतिभुवो वा दत्तास् तथापि न सिध्यति । **व्यावहारिको धर्म** आचारनिरूढः । **नियतो** ऽनादिर् नेदानींतनः । पूर्वशेषं चैतत् । अस्वतन्त्राप्रकृतिस्थैः कृतं दानाद्यनिश्चितम् इति न प्रमाणम् ॥ ८।१६४ ॥

> **योगाधमनविक्रीतं योगदानप्रतिग्रहम् ।**  
**यत्र वाप्य् उपधिं पश्येत् तत् सर्वं विनिवर्तयेत् ॥ ८।१६५ ॥**

**योगः** छद्म । तेन यद्[^४५९] **आधमनं**[^४६०] बन्धकार्पणं कृतम्[^४६१] एतच् च ज्ञायते असत्यकार्यं[^४६२] कृतम् इति[^४६३] । **तद्** राजा **विनिवर्तयेत्** । कश्चिद् धनिकेनोपरुध्यमान आह "न मे किंचिद् अस्ति" इति[^४६४] । "ननु क्षेत्रं स्थण्डिलं वासो ऽस्ति तद्[^४६५] अर्पय" इत्य् अनया शङ्कया गुह्यं स्वजनाय[^४६६] कस्मैचिद् असाव् आधानीकरोति । तत आह "तद् अन्यस्य मया बन्धकीकृतम्" इति । एतच् च ज्ञायते । सत्य् अपि प्रकाशलेख्ये तस्य आधातृतायोगात् । यदि हि परमार्थतयाधित्वेन कृतं कथम् आधातैव[^४६७] भुङ्क्त इति । एवंविधं योगाधमनम्[^४६८] अप्रमाणीकृत्य धनिने क्षेत्रादि दापयितव्यो ऽधर्मर्णः । यस्य चान्येनागमेन स्वाम्यं धनदानकाल आगमान्तरेण करणं करोति तद् अपि योगाधमनम्[^४६९] । तत्राधर्मर्णो यस्य वानेनागमेन स्वाम्यं कल्पितः[^४७०] सत्यम् आगमं कारयितव्यः । 

- एवं **विक्रयादि** ।[^४७१] यो ऽल्पेन मूल्येन महार्घम् अर्थं[^४७२] विक्रीणीते, यो वा नैव मूल्यं क्रेतुर् आदत्ते, यच् चाह-[^४७३] "ते इह[^४७४] विक्रीतं मया तवेदम्" इति, स उत्तरकालम् "विक्रीतं त्वया ममेदम्[^४७५]" इति "गृहाण मूल्यम्" इति[^४७६] न लभते वक्तुम् । न चायं विक्रयानुशयो दशाहात् परेणापि निवर्तयेद् इति । यो वाप्तेन क्राययति पूर्वोक्ते निमित्ते[^४७७] सति निमित्तान्तरे वा सति विक्रीणीते न च रूपकादिभिः क्रयो ऽपहर्तव्यव्यवहारे[^४७८] दृश्यते न च रूपकादिसंचयशील इत्यादिना योगविक्रयाधिगमः । 

> **योगदानप्रतिग्रहम्** । यद्[^४७९] उभवस्वामिकम् अन्यतरेण[^४८०] प्रतिग्रहीत्रा सह संविदं कृत्वा दीयते,[^४८१] एवमादि **योगदानप्रतिग्रहम्** । दानं च प्रतिग्रहश् चेति विगृह्य द्वन्द्वैकव्यवहारः ।[^४८२] यद्य् अपि दानप्रतिग्रहक्रिययोर् अन्यतरोपादानेनैवेतराक्षेपः — न्यथास्वरूपासिद्धेः — तथापि क्रियाद्वयोपदानं वृत्तपूरणार्थम् । अथ वैकक्रियोपादाने तत्कारिण एव दण्डः स्यात्, न द्वितीयस्य, सत्य् अपि तत्साधनत्वे शब्देनानुपादानात् । अतो दातुः प्रतिग्रहीतुर् द्वयोर् दण्डार्थं भेदेनोपादानम् । 

- span style="text-decoration-underline;">तथा</span> सति **योगाधमनविक्रीतम्** इत्य् अत्रापि क्रयादिद्वितीयक्रियोपादानं कर्तव्यम् । 

- span style="text-decoration-underline;">न कर्तव्यम्</span>[^४८३] ।स्मृत्यन्तराद् वा सामान्यशास्त्राद् वानुपादाने दण्डः स्यात् ।

> **यत्र वाप्य् उपधिं पश्येद्** इति । **उपधिः** छद्म । अनेनैव[^४८४] अन्यत्राप्य् एताभ्यः क्रियाभ्यः उपधिर् निवर्त्यः । यथा कश्चिद् धनिनोक्तः- "यावद्[^४८५] इयद्भिर् अहोभिर् दातव्यम् इति प्रतिभुवं न स्थापयसि, तावत् त्वां न त्यक्ष्यामि" इति । तस्मिंस् तूष्णीभूते कश्चिद् उत्तमर्णेन सह संविदं करोति "माम् अस्य[^४८६] प्रतिभुवं गृहाण यावद् एनम् उपपीडयामि बह्व् अनेन ममापक्र्तम् अहम् अस्य पीडार्थ एव प्रतिभूर् न मया किंचिद् दातव्यम्" इति, तत्रोत्तमर्णः प्रकाशम् आह "यद्य् अन्यस् ते प्रतिभूर् नास्ति, कर्मादिकं न प्रार्थयसे, नूनं जिहीर्षितं ते धनम्" । स पीडितः प्रत्याह "नैतेन सह ममेदृशो व्यवहारः प्रवृत्तपूर्व्ः" इति । प्रतिभूः पुनर् आह "भवानि तवाहं प्रतिभूः" । सो ऽनिछन् पीडोपरोधाद् आह "यथेच्छसि तथा कुरु" । नास्य पूर्वक्रियास्व् अन्तर्भावः । 

- एवं कृषिवाणिज्यशिल्पारम्भादिक्रियाः एतद्व्यतिरेकिण्यः प्रतिदर्शनीयाः । उदाहरणमात्रं दानाधमनविक्रयाः । 

- तद् एतद् योगकृतं कार्यं यावत् किंचन **तत् सर्वं** राजा **निवर्तयेत्** । राजा कृतम् अप्य् अकृतम् आदिशेन् न प्रमाणीकुर्यात् । कर्तारं कारयितारं च दण्डयेत् ॥ ८।१६५ ॥

> **ग्रहीता यदि नष्टः स्यात् कुटुम्बे च**[^४८७]** कृतो व्ययः ।**  
**दातव्यं बान्धवैस् तत् स्यात् प्रविभक्तैर् अपि स्वतः ॥ ८।१६६ ॥**

उक्तं येन गृहीतम् ऋणं तेन प्रतिदातव्यम् । तदभावे पुत्रपौत्रैस् तदभावे तदृक्थग्राहिणा[^४८८] । न तद्व्यतिरेकेनान्यस्य[^४८९] दानं प्राप्तम् इष्यते । अत्रे क्वचिद् विषये तदर्थम् इदम् उच्यते । येन गृहीतं धनं स चेन् **नष्टो** मृतो देशान्तरं गतो वा — **कुटुम्बे**[^४९०]** च कृतो व्ययः** — **दातव्यं बान्ध्वैस् तद्** भ्रातृतत्पुत्रपितृव्यादिभिः **प्रविभक्तैर्** विभक्तधनैर् अपि **स्वतः** स्वध्नाद् इत्य् अर्थः । यावद् भ्रातरः सह वसन्ति तेषां यद् ऋणम् उपजातं तद् गृहमध्याद् एव दीयते । तच्छिष्टे[^४९१] ऽस्य विभागः । यथोक्तम् ।

- पितृव्येणाविभक्तेन भ्रात्रा वा यद् ऋणं कृतम् ।

- मात्रा वा यत् कुटुम्बार्थं दद्युस् तत् सर्वम् ऋक्थतः[^४९२] ॥ इति ।

अविभक्तानाम् अन्यतमेन यत् कुटुम्बार्थम् ऋणं कृतं तद् भ्रातृपितृव्यतत्पुत्रादयः सर्वे दद्युर् न त्व् अकुटुम्बार्थम् इत्य् अर्थः । अविभक्तग्रहणात् तेषाम् एव तथाविधम् ऋणं संभवेत् प्रायः । न हि प्रविभक्ताः[^४९३] परकीयकुटुम्बभरणार्थम्[^४९४] ऋणं गृह्णन्तो दृश्यन्ते । अतः[^४९५] **प्रविभक्तैर् अपीत्य्** आह ¦ **अपि**शब्दाद् अविभक्तैश् च । यदि कश्चिद् भ्रातॄणां विभक्तानां स्वकुटुम्बभरणम् अकृत्वा प्रवसेद् इतरश् च महासत्वतया तदीयं कुटुम्भं बिभृयात्, तत्र विभकेनापि भ्रात्रा पितृव्येण वा यद् ऋणं कृतं तद् इतरो दद्याद् एव देशान्तरागतः ॥ ८।१६६ ॥

> **कुटुम्बार्थे ऽध्यधीनो ऽपि व्यवहारं यम् आचरेत् ।**  
**स्वदेशे वा विदेशे वा तं ज्यायान् न विचालयेत् ॥ ८।१६७ ॥**

तिष्ठन्तु तावद् भ्रात्रादयः । **कुटुम्बार्थे ऽध्यधीनो ऽपि**[^४९६] गृहभृत्यो[^४९७] ऽपि **व्यवहारं** गोपश्वादिविक्रयं क्षेत्रस्थण्डिलादिप्रयोगं कर्षणाय ऋणं व्यवहारं वा **यम् आचरेत्** **स्वदेशे विदेशे वा** संनिहितस्य प्रोषितस्य वा, **तं ज्यायान्** गृहस्वामी **न विचालयेत्** अविचार्यैव साधु कृतम् इत्य् अनुमन्येत । 

- span style="text-decoration-underline;">अन्ये तु</span> पूर्वशेषो ऽयम् अर्थवादो न विधिर् इत्य् आहुः । 

- span style="text-decoration-underline;">तद् उक्तम्</span> । न ह्य् अर्थवादताबीजं किंचिद् अस्ति । विभज्यमानं साकाङ्क्षम् ऋणम् अत्र[^४९८] यत्तच्छब्दाभिसंबन्धात्[^४९९] । 

- अथ "मत्तोन्मत्तार्ताध्यधीनैः" (म्ध् ८।१६३) इत्य्[^५००] अस्वातन्त्र्याद् अध्यधीनस्य,[^५०१] तत्कृतम् अप्रमाणम्[^५०२] इति । अकुटुम्बार्थे संनिहिते[^५०३] च स्वामिनि न युक्तं कल्पयितुम् । अन्यथा कुटुम्बावसादः स्यात् । अतस् तद्भरणात्मके व्यापारे प्रमाणीभवति दैवाद् अधीनः[^५०४] ॥ ८।१६७ ॥

> **बलाद् दत्तं बलाद् भुक्तं बलाद् यच् चापि लेखितम् ।**  
**सर्वान् बलकृतान् अर्थान् अकृतान् मनुर् अब्रवीत् ॥ ८।१६८ ॥**

यथा न बालास्वतन्त्राप्रकृतिस्थोपधिकृत्ं प्रमाणं तद्वद् बलकृतम् अपि । **सर्वान् बलकृतान् अर्थान्** निवर्त्यान्[^५०५] इत्य् एव विधिः । **भुक्तं दत्तं लेखितम्**[^५०६] इत्य् उदाहरणमात्रम् । तत्र **बलाद् दत्तं** यद् अनुपयुज्यमानं क्षेत्रारामादि वाहनाय दीयते वृद्धिकामो वा यद् धनं बलाद्[^५०७] आरोपयति भारवाहनम् अनिच्छतां गृहेषु मूलार्पणं पण्यम् अश्नुते । **लेखितं** पत्रकरणम् । **सर्वान्** इत्य् अन्यान् अप्य् एवंविधान् **अर्थान्** कार्याणीत्य् अर्थः । "योगाधमनम्"[^५०८] (म्ध् ८।१६५) इति अत्र निपुणं दर्शितम् अत्रापि श्लोके समस्य योगबले शक्ये[^५०९] प्रक्षेप्तुं पृथक् श्लोकद्वयकरणम् । विचित्रा श्लोकस्य कृतिर् मनोः ।

- मत्तोन्मत्तार्ताधधीनैर्[^५१०] बालवृद्धैर्[^५११] बलात् कृतः[^५१२] ।

- असंबद्धेन[^५१३] योगाच् च व्यवहारो[^५१४] न सिध्यति ॥ इति ।

न[^५१५] सिद्ध्यत्य् एव न मानवद् भवति ॥ ८।१६८ ॥

> **त्रयः परार्थे क्लिश्यन्ति साक्षिणः प्रतिभूः कुलम् ।**  
**चत्वारस् तूपचीयन्ते विप्र आढ्यो वणिङ् नृपः ॥ ८।१६९ ॥**

परेणार्थ्यमाने साक्ष्यं प्रातिभाव्यं व्यवहारेक्षणं[^५१६] च कर्तव्यम् कुलादिभिः, न स्वयम् उपेत्य हट्ःआत् । अतः स्वयं कुर्वन्तो न प्रमाणीभवन्ति । अथ वा परस्यार्थं कुर्वन्तः क्लेशम् आप्नुवन्ति । न ह्य् एषां स्वार्थगन्धो ऽस्ति । अतो बलान् न कारयितव्याः । **कुलं** वृद्धपुरुषाः[^५१७] । 

- परेण वार्थ्यमाना **विप्रा**दय **उपचीयन्ते** । अतो न हठाद् अनिच्छन् विप्रः प्रतिग्रहीतव्यः[^५१८] । अथ वा परसंबन्धिनो ऽर्थायोपचयो विप्रस्य — अतः स्वार्था प्रवृत्तिर् न परार्थैव — तेन विप्रेण न बलात् तद्दानादाने[^५१९] प्रवर्तनीयम् । हठबलसाध्यं[^५२०] दानम् इति लोकप्रवादो न दापयन्तं निषेधति, तद् इच्छन्तं दापयेत् । याच्ञया तु[^५२१] बलम् । 

- एवम् **आढ्यः** कुशीदवृत्तिर् धनवान् इव न प्रयोजनीयः । किम् इति कुसीदं व्यवहारे ऽन्यस्मै ददाति न मह्यम् इति । अथ वा तेन बलतो[^५२२] ऽन्यस्मिन् नेच्छति[^५२३] तद् व्ययं कुर्वति[^५२४] न[^५२५] धनम् आरोपयितव्यम् । यतः परेणार्थ्यमान उपचीयते न बलात् प्रयुञ्जानः, शास्त्रनिषेधात् । 

- एवं **वणिक्** कुसीदी[^५२६] धनवृद्धिकाम एव व्यवहारयति । **वणिक्** पण्यजीवी । 

> **नृपो** राजापि प्रयुक्तराजदण्डम् आददान उपचीयते । न तु बलादिप्रोत्साहनेन व्यवहारयन् । तद् उक्तम् "नोत्पादायेत्[^५२७] स्वयं कार्यम्" (म्ध् ८।४३) इति । 

- विप्रादीनां विधिर् अनुवादो राज्ञो दृष्टान्तार्थः । अथ वा सर्वस्योदाहरणप्रपञ्चः, तथाग्रेतनो ऽपि ॥ ८।१६९ ॥

> **अनादेयं नाददीत परिक्षीणो ऽपि पार्थिवः ।**  
**न चादेयं समृद्धो ऽपि सूक्ष्मम् अप्य् अर्थम् उत्सृजेत् ॥ ८।१७० ॥**

करदण्डशुल्कादि शास्त्रविहितं वर्जयित्वान्यत् पौरधनम् **अनादेयं** राज्ञः[^५२८] क्षीणकोशस्यापि । यत् तु शास्त्रन्यायागतं रक्षानिर्वेशधनं तत् **सूक्ष्मं** कार्षापणमात्रम् **अपि न** त्यजेत् । तद् उक्तम्-

- वल्मीकपथवद् राजा कोशवृद्धिं तु कारयेत् । इति ॥ ८।१७० ॥

> **अनादेयस्य चादानाद् अदेयस्य च वर्जनात् ।**  
**दौर्बल्यं ख्याप्यते राज्ञः स प्रेत्येह च नश्यति ॥ ८।१७१ ॥**

अनादानार्हम् **अनादेयम्** । "अर्हे कृत्यः" (पाण् ३।३।१६९) । तच् च दर्सितम् । **दौर्बल्यं ख्याप्यते** प्रकृतिभिः[^५२९] "अस्मान् दण्डयति, स्तेनाटविकसामन्तादीन् न शक्तो विजेतुम्" इति । परेष्व् अशक्तिं[^५३०] प्रथयन्ति राष्ट्रीयाः । अतस् तैर् अभिषेण्यमानो विरक्तप्रकृतिर् इह नश्यति । आदानाद् **इह, प्रेत्य** च अधर्मदण्डनात्[^५३१] ॥ ८।१७१ ॥

> **स्वादानाद् वर्णसंसर्गात् त्व् अबलानां च रक्षणात् ।**  
**बलं संजायते राज्ञः स प्रेत्येह च वर्धते ॥ ८।१७२ ॥**

स्वस्य न्यायप्राप्तस्य्**आदानम्**, शोभनं वादानम् । भव्यम् एव शोभनम् । **वर्णयोर्** एव **संसर्गः** समानजातीयैर् **वर्णसंसर्गः** । द्विष्ठत्वात् संसर्गस्य च संबन्धिनोर् अश्रुतत्वाद् वर्णानां प्रस्तुतत्वात् तत्रैवापेक्षा युक्ता । यस् तु वर्णानाम् अवान्तरप्रभवैः[^५३२] संसर्गो नासौ वर्णानाम् एव संबन्धितया व्यपदेष्टुं शक्यते । 

- कश्चित् तु नकारं पठति- "वर्णासंसर्गात्" इति । सर्वथा वर्णसंकरप्रतिषेधानुवादो ऽयम् । दुर्बलानां बलवद्विद्वेशिभिर् अभिभूयमानानां तेभ्यस्[^५३३] त्राणाद् धेतोः ।

> **राज्ञो बलं संजायते** । सम्यग्व्यवहारदर्शनं कर्तव्यम् अधर्मदण्डनं[^५३४] च न कर्तव्यम् इत्य् एतद्विशेषाः पठिष्यन्ते श्लोकानाम् अर्थवादाः ॥ ८।१७२ ॥  
> **तस्माद् यम इव स्वामी स्वयं हित्वा प्रियाप्रिये ।**  
**वर्तेत याम्यया वृत्त्या जितक्रोधो जितेन्द्रियः ॥ ८।१७३ ॥**

तथा चैतद् एव प्रपञ्चयति । अयं सेवक आत्मीयः, अतः **प्रियः**, अयं च[^५३५] केवलं राष्ट्रवासी, यस्यैव राष्ट्रं तम् एवावतिष्ठते, अतो **ऽप्रियः** । तद् **हित्वा**[^५३६] **यमवत्** प्रजासु तुल्यः परिपालने व्यवहारे च स्यात् । ईदृशी हि यमस्य वृत्तिर् दृष्टा । यमस्येत्य् अणो बाधकं तत्रौपसंख्यानिकं यकारम् इच्छन्ति । कः पुनर् यमतुल्यतां भजति, **जितक्रोधो जितेन्द्रियः** । रागद्वेषौ जयेत्, प्रत्यासङ्गाख्यानेन[^५३७] ॥ ८।१७३ ॥

> **यस् त्व् अधर्मेण कार्याणि मोहात् कुर्यान् नराधिपः ।**  
**अचिरात् तं दुरात्मानं वशे कुर्वन्ति शत्रवः ॥ ८।१७४ ॥**

**अधर्मेण यः कार्याणी** कुरुते स **मोहाद्** एवेह व्यामूढो धर्मं जह्यात् । तस्येदम् अधर्मजं[^५३८] फलम्- विरक्तप्रकृतितया **वशे कुर्वन्ति शत्रवः** । विरक्ता हि प्रकृतयः क्रुद्धलुब्धभीतावमानिताः परैर् उपजप्येरन् । ततश् च बहुकृत्वो[^५३९] **वशे कुर्वन्ति** । दण्डयन्ति बध्नन्ति घ्नन्ति राष्ट्रम् अपहरन्ति चेत्य् एष वशीकारः ॥ ८।१७४ ॥

> **कामक्रोधौ तु संयम्य यो ऽर्थान् धर्मेण पश्यति ।**  
**प्रजास् तम् अनुवर्तन्ते समुद्रम् इव सिन्धवः ॥ ८।१७५ ॥**

**सिन्धवो** नद्यो यथा **समुद्रम्** आश्रयन्ति, आश्रिताश् चानुरागिण्यस् तन्मय्यो वसन्ति, न ततो निवर्तन्ते, एवं कामक्रोधजयाद् राजानं प्रजाः समयोगक्षेमास् तन्मय्यः संपद्यन्ते ॥ ८।१७५ ॥

> **यः साधयन्तं छन्देन वेदयेद् धनिकं नृपे ।**  
**स राज्ञा तच्चतुर्भागं दाप्यस् तस्य च तद् धनम् ॥ ८।१७६ ॥**

**छन्द** इच्छा । तेन राजानम् अज्ञापयित्वा यदा प्रागुक्तैश् चतुर्भिर् उपायैः स्वेच्छया[^५४०] धनमार्गेण प्रवृत्तं तथाभूतं वा राजपुरुषैर्[^५४१] आह्वानयेत्, अहम् अनेनैतत्प्रदेशे रुध्ये, देहि धनम् इति[^५४२] । स च पृष्टो[^५४३] धारयामीति यत् प्रतिपद्यते, स राज्ञा चतुर्थं भागं दण्डापयितव्यः । यावत् तस्मै धारयति तस्य तत्र सर्वम् ऋणं दाप्यः[^५४४] । शतं चेद् धारयति पञ्चविंशतिर् दण्डनीयः । शतं तस्य दाप्यः । एवं पञ्चविंशतिः[^५४५] । न त्व् इयं भ्रान्तिः कर्तव्या- शते[^५४६] राज्ञः पञ्चविंशति शिष्टं धनिकस्य । धनिको हि तथा दण्डितः स्यान् नर्णिकः ॥ ८।१७६ ॥

- [^५४७]**कर्मणापि समं कुर्याद् धनिकायाधर्मर्णिकः ।**

**समो ऽवकृष्टजातिस् तु दद्याच् छ्रेयांस् तु तच् छनैः ॥ ८।१७७ ॥**

निर्धनो ऽधमर्णो निर्धनत्वान् न मुच्यते । किं तर्हि, कर्म कारयितव्यः । प्रेष्यत्वं व्रजेत् । यावता धनेन तत् कर्म कर्मकरः करोति, तत् तस्य प्रविष्टं संपद्य्[^५४८] अपि कर्तव्यम् । कर्म

- कुर्वतश् च सलाभधने प्रविष्टे दास्यान् मोक्षः । **समं कुर्यात्**, उत्तमर्णेन । अनन्तरं[^५४९] शुद्धे धने नोत्तमाधमव्यवहारः । इतरथैक उत्तमर्णो ऽपरो ऽधमर्ण[^५५०] एतच् च कार्यते । ब्राह्मणवर्णः[^५५१] **समः**, समानजातीयः, **अवकृष्टजातिर्** हीनजतीयः । **श्रेयांस्** **तू**त्तमजातीयो गुणाधिको वा । **शनैः** क्रमेण यथोत्पादं दद्यात् । नारदे पठ्यते- "ब्राह्मणस् तु परिक्षीणो शनैर् दद्याद् यथोदयम्[^५५२]" (न्स्म् २।४३) इति । अतो राज्ञा धनिकधनसंशुद्ध्यर्थं परिक्षीणो ब्राह्मणो न पीडयितव्यः, उत्तमर्णश् च रक्षणीयः ॥ ८।१७७ ॥

> **अनेन विधिना राजा मिथो विवदतां नृणाम् ।**  
**साक्षिप्रत्ययसिद्धानि कार्याणि समतां नयेत् ॥ ८।१७८ ॥**

**अनेनेति** पूर्वोक्तप्रकारप्रत्यवमर्शः । **विधिना** प्रकारेण । **साक्षिप्रत्ययसिद्धानि**[^५५३] । **सिद्ध**शब्दः प्रत्येकम् अपि संबध्यते[^५५४] । साक्षिभिः सिद्धानि निर्णीतानि । प्रययः अनुमानं दैवी वा क्रिया । **कार्याणि** न केवलम् ऋणादानम् अन्यद् अपि । **समतां नयेत्**[^५५५] । अर्थिप्रत्यर्थिविप्रतिपत्तिम् अपाकुर्याद् ऐक्यमत्यम्[^५५६] उत्पादयेत् । 

- उपसंहृतम्[^५५७] ऋणादानम् । समाप्तो व्यवहारः, सर्वत्र जयपराजयप्रकाराणाम् एवंरूपतवात् । न हि साक्ष्यादिभ्य ऋते किंचिद् उत्तरेषु विवादेषु प्रतिपत्तिनिरासनिमित्तम् । केवलं दण्डविशेषस् तत्स्वरूपं च वक्तव्यम् इत्य् उत्तरः प्रपञ्चः । कीदृशो ऽस्वामिविक्रयः कीदृशो ऽनुशय इति स्वरूपं व्यवस्थाप्यते ॥ ८।१७८ ॥

> **कुलजे वृत्तसंपन्ने धर्मज्ञे सत्यवादिनि ।**  
**महापक्षे धनिन्य् आर्ये निक्षेपं निक्षिपेद् बुधः ॥ ८।१७९ ॥**

प्रख्याताभिजनः **कुलजः** । यस्य पितृपितामहा विद्वांसो धार्मिका महापरिग्रहाः स्वकुलांशनिगृहीता[^५५८] नाकार्ये प्रवर्तन्ते । स हि स्वल्पाम् अपि गर्हणां सोढुम् असमर्थः । नितरां न[^५५९] च निन्दन्ति जनाः । **वृत्तं** शीलम् आचारो जनापवादभीरुता स्वाभाविकम् । **संपन्नः** तद् युक्तः । **धर्मज्ञस्** तु स्मृतिपुराणेतिहासाभ्याससंजाततदर्थावबोधः । **सत्यवादी** बहुकृत्वः कार्येष्व् अदृष्टाकार्ये[^५६०] संभाव्यमानो वृत्ताभिधानः । **महापक्षः** सुहृत्स्वजनराजामात्याद्यनुग्रहीतमहिमत्त्वेन[^५६१] दुष्टराजाधिकारिणां गम्यो न भवति । **धनी** स्वधनरक्षार्थम् अदृष्टभयाच् च न परद्रव्यापहारणे वर्तते- "अस्ति मे पर्याप्तं धनं किं परकीयेन, कथंचिज् ज्ञाते दण्ड्यः स्याम्" इति । **आर्यो** धर्मानुष्ठायी ऋजुप्रकृतिर् वा । **निक्षेपम्**[^५६२] । निक्षिप्यमाणं सुवर्णादिद्रव्यं कर्मसाधनेन घञोच्यते । निक्षिपेद् रक्षार्थं स्थापयेद् **बुधः** । एवं निक्षिपन् प्राज्ञो भवति । अन्यथा मूर्खः संपद्यते । 

- सुहृद् भूत्वोपदिसति दृष्टम् । नायम् अदृष्टार्थो ऽष्टकादिवद् उपदेशः । ईदृशि पुरुषे निक्षिप्तस्य न विप्रलयो[^५६३] भवति, एवंविधे न निक्षिप्तम् अनेनेति शङ्का न भवति । यस् तु नग्नकितवपानशौञ्डादिः स केनचिद् आकृष्टो ऽपि मत्पित्रास्य[^५६४] हस्ते निक्षिप्तं मया चेति न शङ्कास्पदम्, सुवर्णादेर् महतो धनस्य निक्षेपधारक इति । काकणी मात्रिकेभियुज्यमाने[^५६५] भवत्य् एव ॥ ८।१७९ ॥

> **यो यथा निक्षिपेद् धस्ते यम् अर्थं यस्य मानवः ।**  
**स तथैव ग्रहीतव्यो यथा दायस् तथा ग्रहः ॥ ८।१८० ॥**

**यथेति**, यादृशेन प्रकारेण समुद्रम् अमुद्रं ससाक्षिकम् असाक्षिकम् इत्य् एवमादि, **स** **तथैवेति** । **सो** ऽर्थो निक्षिप्तस् **तथैव ग्रहीतव्यः** । **यथा दायो** दीयते निक्षिप्यते **तथा** गृह्यते । यत्रैतन् निश्चितं भवति सर्वकालम् एवास्य हस्ते स मुद्रयित्वा[^५६६] स्थापयति । तत्र विप्रतिपत्ताव् अमुद्रिते लब्धे धारणको यदि ब्रवीति "नैष मुद्रयति निक्षिप्य मे बलाद् गच्छति" तत्रैवं शङ्कास्पदं जीयते[^५६७] । प्रमाणान्तरात् प्रायशो मुद्रणम् । अन्यदा तु मुद्रानाशे कियद् अपहारितम् इति परिमाणविशेषज्ञानाय प्रमाणान्तरं व्यापारणीयं राज्ञा । अपह्नवाद्[^५६८] एव सामान्यदण्डेन दण्डनीयः । निक्षेपदण्डस् तु द्रव्यपरिमाणे निश्चिते द्वितीयः ।

- span style="text-decoration-underline;">ननु</span> च सर्वापह्नव एव विभावितो जित एव युक्तः । 

- span style="text-decoration-underline;">सत्यम्</span> । यत्राविनाभावसिद्धम्, यथा मुषिते ग्रामे देवदत्तो ऽभियुज्यते[^५६९] "त्वयान्यैश् चोरैः सहामुष्मिन्न् अहनि स ग्रामो हतः" इति । स आह "नैव तस्मिन्न् अहनि तं ग्रामम् अहम् अगमम्" । तत्र साक्षिभिर् उक्तम् "दृष्टं तस्मिन्न् अहनि तत्र यन् मुष्टं तत् तु न दृष्टम्" । तत्र देवदत्तेन मोषो[^५७०] ऽप्य् अपह्नुतस् तदहर् ग्रामसंनिधानसिद्धेः । स्फुटे च कारणान्तरे संनिधाव् अनुपलभ्यमाने संनिधानादेशदेशाच् चौरत्वम् अपि युक्तम् अनुमातुम् । इह तु प्रमादनष्टानां नराणां मुद्रितनिक्षिप्तम् अमुद्रितम् एव नीयते । 

> **यथा दायस् तथा ग्रहः** । को मे ऽभियोगावसर इत्य् अनया बुद्ध्या संभवत्य् अपह्नवः । न हि शक्नोत्य् अनुमातुम् । यदापि[^५७१] कथंचिद् अनुमापयेत् परिमाणं तु न विना प्रमाणान्तरं निक्षिप्तवचनाद् एव सिध्यतीति युक्तो दिव्यादितो[^५७२] निश्चयः । सर्वथा य एकदेशान्तरेण न संभवति तत्रैवैकदेशपराजित इति निश्चयः ॥ ८।१८० ॥  
> **यो निक्षेपं याच्यमानो निक्षेप्तुर् न प्रयच्छति ।**  
**स याच्यः प्राड्विवाकेन तन् निक्षेप्तुर् असंनिधौ ॥ ८।१८१ ॥**

व्यत्यस्तक्रमो ऽयं श्लोकः समाम्नाये पठ्यते । प्रथमम् अस्यार्धश्लोकं पठित्वा "साक्ष्यभावे" (८।१८२) इति पठितव्यं, ततः "स याच्यः" इति । एवं पाठो युक्तः । तथा ह्य् अर्थसङ्गतिर् भवति । 

- साक्ष्यभावाद् दिव्येषु प्राप्तेषु वचनम् इदम् । यथा चर्णादानादिषु साक्ष्यभावसमन्तरम् एव दिव्यानि दीयन्ते न तद्वद् अत्र । किं तर्हि चरैर् अस्य वृत्तम् अनुचारयेत् । तत्र यदि निपुणतश् चार्यमाण्ō न क्वचिद् वृत्ते स्कलति तदा न शपथैर् अर्दनीयः[^५७३] । अथाप्य् अत्र प्रमाद्यति तदा निक्षेपहरणसांभावनापि युक्तैव । तदायं[^५७४] दिव्यैः परिशोधनीयः । न पुनर् अनेकनिक्षेपहरणेनापरनिक्षेपहरणं सिध्यति । कदाचिद् गरीयसा प्रयोजनेनैकम् अपहृत्य कृतप्रयोजन[^५७५] उत्पन्नानुशयो वान्यस्य समर्पयति । अतो ऽयं श्लोकसंघातो झट् इति निक्षेपधारणकस्य शपथनिवृत्यर्थो न पुनः प्रमाणोपन्यासः । न च पाड्विवाकनिक्षेपहरणे राजदण्डवद् अनिश्चितापरनिक्षेपहरणे[^५७६] ऽपि प्रथमाभियोक्तुर् दापयितुं युक्तः । अनिश्चिते हि हरणे दाप्येत यदि शास्त्रेण तदा निर्णयार्थं व्यवहारशास्त्रं स्यात् । ततश् च हेतुभिर् निर्णयः कर्तव्य इति विरुध्यते[^५७७] । तस्मान् न शास्त्रीयो ऽयम् अर्थो[^५७८] न च लौकिकी व्यवस्थेति । **साक्ष्यभाव** इत्याद्युक्तेन प्रकारेणान्यपरतया नेयम्[^५७९] ॥ ८।१८१ ॥

> **साक्ष्यभावे प्रणिधिभिर् वयोरूपसमन्वितैः ।**  
**अपदेशैश् च संन्यस्य हिरण्यं तस्य तत्त्वतः ॥ ८।१८२ ॥**

पदार्थयोजनाम् इदानीम् उपसरामः । **स याच्यः प्राविवाकेन तन्निक्षेप्तुर् संनिधौ** । येन निक्षेप्त्रा[^५८०] रहसि स्थापितं साक्षिष्व् असत्सु तस्य याचमानस्य धारणको यद्य् अपह्नुते "न त्वया किंचिन् निक्षिप्तम्" इति, ततो निक्षेप्त्रा[^५८१] राजा ज्ञापितो न निक्षेपधारिण आकारं दर्शयेत् । किं तर्हि कुर्यात् । **प्रणिधिभिश्** चारैर् हिरण्यम् आत्मीयं सुवर्णं रूप्यं वान्यस्य **संन्यस्य** निक्षिप्य याचितव्यो ऽर्थनीयः द्वितीयं निक्षेपं प्राड्विवाकेन । प्राड्विवाकग्रहणं निर्णयाधिकृतपुरुषोपलक्षणार्थम् । किं साक्षाद् एव याचितव्यः । नेत्य् आह, प्रणिधीनां मुखेन । यैर् एव न्यस्तं **वयोरूपसमन्वितैः** । वयसा समन्विता[^५८२] येन बाला न भवन्ति, तेषां हि परैः प्रेरितानां मद्वञ्चनार्थो न्यास इति संभाव्यते । परिणतवयोभ्यस् तु नाशङ्का[^५८३] भवति । एवं रूपसमन्वयो व्याख्येयः । रूपम् एव कस्यचित् तादृशं भवति यस्य दर्शनाद् एव चापलं प्रतिभाति । तथा च रूपम् एतद् व्याचष्टे "भगवन् वीतरागताम्" इति । तेनैतद्[^५८४] उक्तं भवति- तादृशाः प्रणिधयः कर्तव्या येषां मद्वञ्चनार्थो ऽयम् उपक्रम इति नाशङ्कते धारणकः । **अपदेशैः** सव्याजैर् निक्षेपकारणैः । राज्ञोपद्रवग्रामगमनादिभि- "अनेन हेतुना त्वयि संप्रति निक्षिपाम्" इत्य् अनृतसंभवात् कारणकथनम् अपदेशः । एतच् च सर्वं प्राङ् निक्षेप्तुर् असंनिधौ कर्तव्यम् ॥ ८।१८२ ॥

> **स यदि प्रतिपद्येत यथान्यस्तं यथाकृतम् ।**  
**न तत्र विद्यते किंचिद् यत् परैर् अभियुज्यते ॥ ८।१८३ ॥**

**स यदि** निक्षेपधारी यदि **प्रतिपद्येत** "बाढम् अस्ति, गृहाण" इत्य् अङ्गीकृत्य दद्यात् । **यथन्यस्तं** तथा कृतं समुद्रम् अमुद्रं **यथाकृतं** वस्त्रादि संवर्तितम् अमुद्रितम् अन्यद् वा अलंकाराद्यनुपभुक्तं परिमलशून्यं गृहमुद्रया स्वचिह्नेन स्थापितम् । तादृशम् एव चेद् दद्यान् **न तत्र विद्यते किंचित्** सत्यं[^५८५] **यत् परैः** पूर्ववेदिकैर् अभियुज्यते- "एतेनास्माकीनः साक्ष्यभावान् निक्षेपो ऽपह्नूयते" इति । **यथान्यस्तं यथाकृतम्** इति गूढागूढचिह्नकृतेन भेदः । अथ वा गृहीतृनिक्षेप्तृव्यापारभेदेन[^५८६] भेदः । **यथाकृतं** यथागृहीतं निर्विकल्पम् अवलंबं च गृहीतं तथैव प्रतिदात्व्यं प्रतिदाने यत्र कालग्रहणं न क्रियेत[^५८७] इत्य् अर्थः ॥ ८।१८३ ॥

> **तेषां न दद्याद् यदि तु तद् धिरण्यं यथाविधि ।**  
**स निगृह्योभयं दाप्य**[^५८८]** इति धर्मस्य धारणा ॥ ८।१८४ ॥**

**तेषां** प्राड्विवाकप्रयुक्तनिक्षेप्तॄणां **यदि** द्रव्यं निक्षिप्तं **न दद्यात्,** **यथाविधी**ति यथाकृतपदेन व्याख्यातम् । **स** धारणको ऽवष्टब्धय[^५८९] राजपुरुषैर् **उभयम्** अर्थिनो[^५९०] राजनिक्षेपं च दाप्यः । **इति धर्मस्य धारणा** व्यवस्था । तात्पर्यम् अत्र व्याख्यातम् ॥ ८।१८४ ॥

> **निक्षेपोपनिधी नित्यं न देयौ प्रत्यनन्तरे ।**  
**नश्यतो विनिपाते ताव् अनिपाते त्व् अनाशिनौ ॥ ८।१८५ ॥**

**प्रत्यनन्तरे**[^५९१] उत्पत्त्यनन्तर[^५९२] उच्यते निक्षेप्तुः पुत्रो भ्राता भार्या वा, यस्य निक्षेप्तुर् द्रव्ये स्वाम्यम् अस्ति — भार्यायास् तावत् स्वाम्यम् उक्तम् एव,[^५९३] पुत्रस्यापि पैतामहे भ्रातुश् चैकधनस्य । तत्र तेषां कश्चिद् याचेन् निक्षेप्तर्य्[^५९४] असंनिहिते "देहि नो ऽस्माकीनम् एतत्" इति । तत्र कश्चिद् अनया बुद्ध्या दद्यात् "साधारणम् एतद् एकेन निक्षिप्तम् अपरेण नीतम् इति को दोषः" इति । अत उच्यते- **न देयौ निक्षेपोपनिधी प्रयनन्तरे** । अर्थवादं[^५९५] हेतुसरूपम् आह- **नश्यतो विनिपाते तौ** । **विनिपातो** ऽन्यथात्वम् प्रत्यनन्तरस्य देशान्तरगमनादि[^५९६] । तस्मिन्न् अस्ति तौ हीयेते । यदि तेन नीत्वा निक्षेप्तुर्[^५९७] न दत्तं तदा तेन पर्यनुयुक्तस्य धारण्यकस्य किम् उत्तरम् । "त्वदीयेन भ्रात्रैतद् धनं साधारणस्वामिना नीतम्" इति नैतद् उत्तरम् । "यथा दायस् तथा ग्रहः" (म्ध् ८।१८०) इत्य् उक्तम् । येनैव निक्षिप्तं स्वामिनास्वामिना वा तस्मा एव देयं तस्यैवायं प्रपञ्चः । यदि तु प्रत्यनन्तरो विक्रियां न गच्छेत् तदा तद्दाने ऽपि न दोषः । तद् आह** अनिपाते त्व् अनाशिनौ** । तत्र ह्य् अस्त्य् उत्तरं मानशत्[^५९८] तस्माद् अर्पयामि । प्रत्यनन्तरेण नीते विनिपाते च तस्य निक्षेप्त्रे याचमानाय[^५९९] स्वधनं दातव्यम् इति श्लोकार्थः ॥ ८।१८५ ॥

> **स्वयम् एव तु यो दद्यान् मृतस्य प्रत्यनन्तरे ।**  
**न स राज्ञाभियोक्तव्यो**[^६००]** न निक्षेप्तुश् च बन्धुभिः ॥ ८।१८६ ॥**

जीवतस् तस्मान् निक्षेप्तुः **प्रत्यनन्तर**दानं नास्तीत्य् उक्तम् । **मृतस्य** तु यस् तद् धनम् अस्तीत्य् अविजानते स्वयं दद्यान् न स व्यवहारलेखनादिक्लेशनीयो ऽन्यद् अप्य् अस्ति न वेद वेति । यदि तस्याभविष्यद् अधिकम् इदम् इव तद् अप्य् अदास्यद्[^६०१] इति न क्लिश्यते । अत्राप्य् आशङ्का यदि न निवर्तेत "महाधनो ऽसाव् अभून् न चान्येन समं प्रयुज्यते,[^६०२]" प्रमाणान्तरं निश्चयाय विचारणीयम् । विषाग्न्यादिभिः शपथैर् नार्दनीयः । घटकोशसत्यतण्डुलास् तु न विरुध्यन्ते । न हि ते अतिक्लेशकराः । "साक्ष्यभावे" (म्ध् ८।१८२) इत्य् अत्र द्वितीयो न्यासः । यश् च तयोर् न्यासः स इहापि द्रष्टव्यः ॥ ८।१८६ ॥

> **अच्छलेनैव चान्विच्छेत् तम् अर्थं प्रीतिपूर्वकम् ।**  
**विचार्य तस्य वा वृत्तं साम्नैव परिसाधयेत् ॥ ८।१८७ ॥**

> **निक्षेपेष्व् एषु सर्वेषु विधिः स्यात् परिसाधने**[^६०३]** ।**  
**समुद्रे नाप्नुयात् किंचिद् यदि तस्मान् न संहरेत् ॥ ८।१८८ ॥**

**निक्षेपेषू**पचयमनेष्व् अनन्तरोक्तो **विधिः** "साक्ष्यभावे" (म्ध् ८।१८२) इत्यादिः परिसाधनार्थो[^६०४] विज्ञेयः । **समुद्रे** निक्षेपे ऽन्यद् अप्य् अस्मिन् भाण्डे द्रव्यम् अभून् नाशितं कृमिभिर् इत्यादिकं पर्यनुयोगं नाप्नुयान् निक्षेपधारी तत्र धारणकस्य । एवं मूषकादिनाशे द्रष्टव्यम् । यदि दारुमये भाण्डे वस्त्रादि स्थापितम् तीक्ष्णदशनैर् मूषकैर् दारु भित्वा भक्ष्येत न निक्षेपधारिणो दोषः । तत्रापि वासनपरिवेष्टितः स्थूलपोट्टलको मुद्रितो यदि निक्षिप्येत यत् तदीये दारुभाण्डे नैव माति[^६०५] तदा बहिर् मूषकादिभक्षिते ऽपि हि न दोषः । यदि चैतन् निक्षेप्तुर् ज्ञानं भवति, धारकेण परिभाषीतं न मम भाण्डम् अन्यद् अस्ति, चरित्रज्ञो वास्य निक्षेप्ता कदाचित् प्रत्यासन्नो भवति ॥ ८।१८७–८८ ॥

> **चौरैर् हृतं जलेनोडम् अग्निना दग्धम् एव वा ।**  
**न दद्याद् यदि तस्मात् स न संहरति किंचन ॥ ८।१८९ ॥**

**चौरास्** तु वेदिता अवेदिता वा सुरङ्गभिदादिना यदि मुष्णीयुः, कृतरक्षासंविधाने धारणिके स्वामिन एव नाशः । **जलेनोढम्** उदकेन देशान्तरं नीतम् ॥ ८।१८९ ॥

> **निक्षेपस्यापहर्तारम् अनिक्षेप्तारम् एव च ।**  
**सर्वैर् उपायैर् अन्विच्छेच् छपथैश् चैव वैदिकैः ॥ ८।१९० ॥**

हरति यो निक्षिप्तअम् असाक्षिकम्, यो ऽप्य् अनिक्षिप्य[^६०६] नीत्वा वा याचते तम् **अन्विच्छेत्** । अन्वेषणा तत्त्वपरिज्ञाने यत्नः सर्वप्रमाणव्यापारेण । **उपायाः** प्रमाणानि[^६०७] सामादयो वा । तेन चलितवृत्तस्याप्रतिपाद्यमानस्य ताडनबन्धनाद्य् अपि महति धने चोरवत् तत्त्वप्रतिपत्त्यर्थं प्रयोज्यम् । न तत्त्वानिश्चये निग्रहः । **वैदिक**ग्रहणं स्तुत्यर्थम् ॥ ८।१९० ॥

> **यो निक्षेपं नार्पयति यश् चानिक्षिप्य याचते ।**  
**ताव् उभौ चौरवच् छास्यौ दाप्यौ वा तत्समं दमम् ॥ ८।१९१ ॥**

निक्षिप्तम् अपह्नुवानस्य अनिक्षिप्तं[^६०८] याचमानस्य च[^६०९] दण्डो ऽयम् । यावति धने मिथ्या प्रवर्तते तावद् दण्ड्यते ॥ ८।१९१ ॥

> **निक्षेपस्यापहर्तारं तत्समं दापयेद् दमम् ।**  
**तथोपनिधिहर्तारम् अविशेषेण पार्थिवः ॥ ८।१९२ ॥**

चोरवच् छिष्टिः पूर्वेणोक्ता । तया च शरीरनिग्रहस् तत्समधनं वैकल्पिके[^६१०] जातिभेदेन ब्राह्मणाद् अन्यत्र प्रदेश उक्तो ऽनेन निवर्त्यते । पुनर् विधानेन चोरवच्छिष्टिर् वाग्दण्डधिग्दण्डादिरूपैव समुच्चीयते धनदण्डेन नाङ्गच्छेदादिरूपा । न च ब्राह्मणस्यापि वैकल्पिके पूर्वेण शारीरदण्डे प्राप्ते तन्निवृत्त्यर्थं पुनर्वचनम् युक्तम्, सामान्येन ब्राह्मणस्य शरीरदण्डप्रतिषेधात्- "न जातु ब्राह्मणं हन्यात्" (म्ध् ८।३८०) इति । 

> **उपनिधिः** प्रीत्या यद् भुज्यते । **अविशेषेण** द्रव्यं जातिं च नापेक्षेत[^६११] । 

- span style="text-decoration-underline;">अन्यैस्</span> तूपनिधिः परिभाषितः । 

- span style="text-decoration-underline;">स तत्रैव</span> नेह । परिभाषाया अकरणाल् लौकिकार्थ एव ग्रहीतुं न्याय्यः । वक्ष्यति च "प्रीत्योपनिहितस्य च" (म्ध् ८।१९६) इति ॥ ८।१९२ ॥

> **उपधाभिश् च यः कश्चित् परद्रव्यं हरेन् नरः ।**  
**ससहायः स हन्तव्यः प्रकाशं विविधैर् वधैः ॥ ८।१९३ ॥**

**उपधा** व्याजः । छद्मेत्य् अनर्थान्तरम् । ताश् चानेकविधाः । द्रव्यपरिवर्तः — कुंकुमं दर्शयित्वा कुसुम्भादिदानम्, तुलादिमानापचय इत्याद्याः । तत्र चान्यं विधिं वक्ष्यति "नान्यद् अन्येन संसृष्टम्" (म्ध् ८।२०३) इत्यादि । इह तु वित्रासनं[^६१२] राजत[^६१३] उपकारदर्शनं कन्यानुरागकथनम् इत्य् एवमाद्या गृह्यन्ते । "चौरास् त्वां मुष्णान्ति यद्य् अहं त्वां न रक्षामि," "राजा तवात्यन्तं कुपितो मया तु बहु समाहितम्," "राजतस् ते नगराधिकारं दापयामि," "मुख्यं वोपकारं करोमि," "पुष्पमित्रदुहिता त्वय्य्[^६१४] अत्यन्तम् अनुरागिणी मद्धस्त इदम् उपायनं प्रेषितवती" — इत्येवमाद्य्नृतम् उक्त्वात्मीयम् उपायनम् आसज्य बहु प्रतिनयन्ति । तत्समक्ष्यं च राजनि तत्समे[^६१५] वा कार्यान्तरम् उपांशु निवेद्य कथयन्ति- "त्वदीयं कार्यम् उपक्रान्तम्" इत्य् एवमाद्याभिर् **उपधाभिः** **परद्रव्यं** च भुञ्जते । तेषाम् अयं राजमार्गे **प्रकाशं विविधः** कुठारशूलारोपणहस्तिपदमर्दनाद्यनेकोपायसाध्नो वध उच्यते । 

- span style="text-decoration-underline;">अन्ये</span> तु प्रकरणान् निक्षेपविषयम् एवेदम् आहुः । तत्र हि प्रतिपद्यान्यत्र मया निहितं स च न संनिहितः श्वःपरश्व आगच्छतीत्य् असमर्पयन् हरतीति ॥ ८।१९३ ॥

> **निक्षेपो यः कृतो येन यावांश् च कुलसंनिधौ ।**  
**तावान् एव स विज्ञेयो विब्रुवन् दण्डम् अर्हति ॥ ८।१९४ ॥**

**य** इति निक्षिप्यमाणद्रव्यजातिनिर्देशः । **यावान्** इति परिमाणस्य । य आह- "सुवर्णम् एतस्य हस्ते मया निक्षिप्तं कांस्यं ददाति, शतं च स्थापितम् अर्धं ददाति" । स पृच्छ्यते- "किं रहस्य् उत कस्यचित् समक्षम्" इति । स चेद् आह- **कुलसंनिधौ** । कुलं साक्षिणः ।[^६१६] तत्र ते पृष्टा यदाहुस् तद् एव सत्यम् । **विब्रुवन्** विरुद्धं ब्रुवाणो दण्ड्यते । तत्रापि यदि ब्रूयात् साक्षिसमक्षं रूप्यं[^६१७] तैर् विनान्यत् स्थापितम् इति । अस्त्य् अत्र प्रमाणान्तरव्यापारणावसरः । अयम् अपि श्लोको नाधिकविध्यर्थः ॥ ८।१९४ ॥

> **मिथो दायः कृतो येन गृहीतो मिथ एव वा ।**  
**मिथ एव प्रदातव्यो यथा दायस् तथा ग्रहः ॥ ८।१९५ ॥**

"यो यथा निक्षिपेत्" (म्ध् ८।१८०) इत्य् अनेन निक्षिप्तविधिर् अयम् उक्तः[^६१८] । अन्येषु कार्येष्व् अनेन प्रतिपद्यते । ऋणादानोपनिधिविक्रयाद्य् अपि येन यादृशेन प्रकारेण कृतं तादृशेनैव प्रत्यर्पणीयम् । रहसि कृतस्य राजकुले ऽंशमार्गणादिना प्रकाशनं न कर्तव्यम् । तेन स्वहस्तलेख्येन ऋणे गृहीते न राजकुले ऽंशं दाप्यते । उत्तमर्णधनं क्षपणीयम् । 

- अनेनैव निक्षेपे ऽपि सिद्धे तत्र पुनर्वचनं नित्यार्थम् । तेन निक्षेपाद् अन्यत्र रहसि कृतस्यापि विप्रतिपत्त्याशङ्कायां प्रकाशं प्रतिदानं कदाचिद् अस्ति । अथ वेहाप्रकाशकृतस्य प्रकाशीकरणं निषिध्यते । तत्र त्व् अन्यो ऽर्थः समुद्रो ऽसमुद्र इत्यादि तेनापौनरुक्त्यम् । 

> **मिथः**शब्दो रहसि विज्ञेयः । अथ वा परस्परं **मिथः** । सर्वं कार्यं द्वाभ्यां साध्यं दानादि परस्परम् एव क्रियत इति । पुनर्वचनं तृतीयप्रतिषेधार्थम् । **दाय**शब्दः सामान्यशब्दो निक्षेपाद् अन्यान् अपि विक्रयादीन् आह ॥ ८।१९५ ॥  
> **निक्षिप्तस्य धनस्यैवं प्रीत्योपनिहितस्य च ।**  
**राजा विनिर्णयं कुर्याद् अक्षिण्वन् न्यासधारिणम् ॥ ८।१९६ ॥**

प्रकरणोपसंहारो ऽनेन क्रियते । **प्रीत्योपनिहितस्य** स्नेहेन किंचित् कालं भोगार्थं दत्तस्य, न्यासो निक्षेपस् तस्य धारणको यथा न पीड्यते तथा निर्णयः कर्तव्य इति । **अक्षिण्वन्न्** अपीडयन् । 

- द्वित्राः[^६१९] श्लोका निक्षेपकरणे विध्यर्थाः । सर्वम् अन्यद् अन्यतः सिद्धं सौहार्देनोक्तम्[^६२०] ॥ ८।१९६ ॥

> **विक्रीणीते परस्य स्वं यो ऽस्वामी स्वाम्यसंमतः ।**  
**न तं नयेत साक्ष्यं तु स्तेनम् अस्तेनमानिनम् ॥ ८।१९७ ॥**

अस्वामिविक्रयाख्यविवादपदम् इदम् अनुक्रान्तम् । **परस्य** यद् द्रव्यादि **स्वं** तच् चेद् **अस्वामी** तत्पुत्रादिर् अन्यो वा **विक्रीणीते** स्वामिनाननुज्ञातस् तं **स्तेनं** चौरं विद्यात् । यद्य् अपि यस् तस्मात् क्रीणाति स तम् अस्तेनं मन्यते । **न तं नयेत साक्ष्यं तु** । तं पुरुषं न नयेत न प्रापयेत् साक्षयं न कारयेत् साक्षिकरणे न नियोक्तव्य इत्य् अर्थः । यथा चौरस् तादृश एवासौ । स्तेनत्वाच् च न साक्षित्वम्[^६२१] । न साक्षित्व एव प्रतिषेधः । किं तर्हि सर्वासु साधुजनसाध्यासु क्रियासु । परस्वम् अननुज्ञातेन विक्रीतं क्रेतुर् न स्वं भवतीति सिद्धे साक्षिकर्मनिषेधद्वारेण प्रतिषेधो वैचित्र्यार्थः ॥ ८।१९७ ॥

> **अवहार्यो भवेच् चैव सान्वयः षट्शतं दमम् ।**  
**निरन्वयो ऽनपसरः प्राप्तः स्याच् चौरकिल्बिषम् ॥ ८।१९८ ॥**

पूर्वेण साधुजनकर्तृकासु क्रियासु साक्ष्यादिष्व् अपि अस्वामिक्रियकारिणाम् अनर्हतोक्ता । अनेन **षट्शतो** दण्ड उच्यते । षट्कार्षापणशतानि **अवहार्यो** दापयितव्यो दण्ड्य इति यावत् । **सान्वयः** । अन्वयो ऽनुगमनसंबन्धः । स यस्यास्ति पुत्रभ्रात्रादिः स्वामिनो ऽनुगतः **सान्वयः** । स ह्य् अननुज्ञातो ऽपि विक्रीणानो न स्फुटचोरो यतस् तस्येयं बुद्धिर् मदीयम् एवैतद् यत् पितुर् इति, तं प्रतीयम् अपि संभावना भवति । तस्यैव विक्रीय मूल्यं ददाति । यस् त्व् अत्यन्तासंबन्धः स **निरन्वयः** । **चौरकिल्बिषं** निग्रहं निःसंशयं प्राप्तः । **अनपसरः** । यदि तद्गृहं तस्य नापसृतं भवति तद्**आनपसरश्** चौरवद् दण्ड्यः । यदि तु तद्गृहाद् एव केनचिद् दत्तं विक्रीतं वा तस्य तेन वाज्ञत्वात्[^६२२] तत्प्रतिगृहीतं प्रकाशक्रयेण वा विक्रीतं तदा न चौरवद् दण्ड्यः । **षऋशतम्** एव् दाप्यः । 

- अथ वा अन्वयो विक्रीणाति तस्य विक्रेयद्रव्यस्यान्यतः क्रयः **अपसरः** क्रयाद् अन्यः प्रतिग्रहादिर् आगमः । एतद् उक्तं भवति । यदि तेन तन् न कुतश्चन कृईतं नापि प्रतिगृहादिना लब्दं तदा चौरः ॥ ८।१९८ ॥

> **अस्वामिना कृतो यस् तु दायो विक्रय एव वा ।**  
**अकृतः स तु विज्ञेयो व्यवहारे यथा स्थितिः ॥ ८।१९९ ॥**

न केवलम् अस्वामिसकाशाद् यत् क्रीतं तन् न सिध्यति, किं तर्हि प्रतिगृहीतम् अपि । प्रतिग्रहेण प्रीत्या वा दानं **दायः,** सो ऽपि न सिध्यति । "विक्रीणीते परस्य" (म्ध् ८।१९७) इत्य् अनेन विक्रेतुः प्रतिग्रहीतुश् चास्वाम्यम् उच्यते । "स्वामी रिक्थक्रय" (ग्ध् १०।३९) इत्यादिना स्वाम्याशङ्कायां प्राप्तो ऽयं प्रतिषेधः । **व्यवहार** एषा **स्थितिर्** नातिक्रमणीया ॥ ८।१९९ ॥

> **संभोगो दृश्यते यत्र न दृश्येतागमः क्वचित् ।**  
**आगमः कारणं तत्र न संभोग इति स्थितिः ॥ ८।२०० ॥**

यस्मिन् वस्तुनि गोवस्तुहिरण्यक्षेत्रादाव् अन्यस्य **भोगो** दृश्यते अन्यस्य च रिक्थप्रतिग्रहादिर् **आगमः** स्वाम्यापादकस् **तत्रागमो** बलवान् **न भोगः** । भोग एव **संभोगः** । **कारणं** स्वाम्ये । **तत्रेति स्थितिः** । एवम् अनादिव्यवस्था न भोगमात्रेण स्वत्वम् । यादृशेन च स्वत्वं तत् पुरस्ताद् व्याख्यातम् । "यत् किंचिद् दशवर्षाणि" (म्ध् ८।१४७) इति वानेन विरोधस् तत्रैव परिहृतः ॥ ८।२०० ॥

