<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>संस्कारे विश्वासटिप्पन्यः  | Text</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.83.1" />
    
    
      <META NAME="ROBOTS" CONTENT="INDEX, FOLLOW">
    

    <link href="/kalpAntaram/smRtiH/manuH/medhAtithiH/08/01/Text/" rel="alternate" type="application/rss+xml" title="संस्कारे विश्वासटिप्पन्यः" />
    <link href="/kalpAntaram/smRtiH/manuH/medhAtithiH/08/01/Text/" rel="feed" type="application/rss+xml" title="संस्कारे विश्वासटिप्पन्यः" />

    <meta property="og:title" content="Text" />
<meta property="og:description" content="अथाष्टमो ऽध्यायः
 व्यवहारान् दिदृक्षुस् तु ब्राह्मणैः सह पार्थिवः ।
 **	मन्त्रज्ञैर् मन्त्रिभिश् चैव विनीतः प्रविशेत् सभाम् ॥ ८।१ ॥**
प्रजानां पालनं राज्ञो वृत्तिर् विहिता । सा चात्र ।
  शस्त्रास्त्रभृत्त्वं क्षत्रस्य वणिक्पशुकृषीर् विशः ।
  आजीवनार्थं शूद्रस्य द्विजातीनां निषेवणम् ॥ (म्ध् १०।७९)
  एवं नृपो वर्तमानो लोकानान् आप्नोत्य् अनुत्तमान् ॥ इति ।
  तथा धर्मो वर्धते लोके । अन्येषाम् अपि वर्णानां क्षत्रियवृत्त्या जीविनाम् अस्त्य् एव राज्याधिकारः ।" />
<meta property="og:type" content="article" />
<meta property="og:url" content="https://vishvAsa.github.io/kalpAntaram/smRtiH/manuH/medhAtithiH/08/01/Text/" /><meta property="article:section" content="smRtiH" />



<meta itemprop="name" content="Text">
<meta itemprop="description" content="अथाष्टमो ऽध्यायः
 व्यवहारान् दिदृक्षुस् तु ब्राह्मणैः सह पार्थिवः ।
 **	मन्त्रज्ञैर् मन्त्रिभिश् चैव विनीतः प्रविशेत् सभाम् ॥ ८।१ ॥**
प्रजानां पालनं राज्ञो वृत्तिर् विहिता । सा चात्र ।
  शस्त्रास्त्रभृत्त्वं क्षत्रस्य वणिक्पशुकृषीर् विशः ।
  आजीवनार्थं शूद्रस्य द्विजातीनां निषेवणम् ॥ (म्ध् १०।७९)
  एवं नृपो वर्तमानो लोकानान् आप्नोत्य् अनुत्तमान् ॥ इति ।
  तथा धर्मो वर्धते लोके । अन्येषाम् अपि वर्णानां क्षत्रियवृत्त्या जीविनाम् अस्त्य् एव राज्याधिकारः ।">

<meta itemprop="wordCount" content="14308">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="Text"/>
<meta name="twitter:description" content="अथाष्टमो ऽध्यायः
 व्यवहारान् दिदृक्षुस् तु ब्राह्मणैः सह पार्थिवः ।
 **	मन्त्रज्ञैर् मन्त्रिभिश् चैव विनीतः प्रविशेत् सभाम् ॥ ८।१ ॥**
प्रजानां पालनं राज्ञो वृत्तिर् विहिता । सा चात्र ।
  शस्त्रास्त्रभृत्त्वं क्षत्रस्य वणिक्पशुकृषीर् विशः ।
  आजीवनार्थं शूद्रस्य द्विजातीनां निषेवणम् ॥ (म्ध् १०।७९)
  एवं नृपो वर्तमानो लोकानान् आप्नोत्य् अनुत्तमान् ॥ इति ।
  तथा धर्मो वर्धते लोके । अन्येषाम् अपि वर्णानां क्षत्रियवृत्त्या जीविनाम् अस्त्य् एव राज्याधिकारः ।"/>

      
    

    <script src="/kalpAntaram/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vishvAsa.github.io\/kalpAntaram\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022contactlink\u0022:\u0022https:\/\/github.com\/vishvAsa\/kalpAntaram\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/kalpAntaram\/edit\/content\/\u0022,\u0022mainSections\u0022:[\u0022smrti-chandrika\u0022],\u0022mainsections\u0022:[\u0022smrti-chandrika\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/saMskAra\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    let autocompletePageUrl = "\/kalpAntaram\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/kalpAntaram\/smRtiH\/manuH\/medhAtithiH\/08\/01\/Text\/".replace(basePath, "/");
    pageVars.pageParams = {};
    pageVars.pageSource = "smRtiH\/manuH\/medhAtithiH\/08\/01\/Text.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/kalpAntaram/webpack_dist/main-bundle.js"></script>
    <script src="/kalpAntaram/webpack_dist/transliteration-bundle.js"></script>
    <script src="/kalpAntaram/non_webpack_js/disqus.js"></script>
    <script src="/kalpAntaram/webpack_dist/ui_lib-bundle.js"></script>
    <script src="/kalpAntaram/webpack_dist/search-bundle.js"></script>

    <link rel="stylesheet" href="/kalpAntaram/css/fonts.css">
    <link rel="stylesheet" href="/kalpAntaram/css/@fortawesome/fontawesome-free/css/solid.min.css">
    

    <link rel="stylesheet" href="/kalpAntaram/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vishvAsa.github.io/kalpAntaram/smRtiH/manuH/medhAtithiH/08/01/Text/" />
    <link rel="alternate" hreflang="sa-Deva" href="https://vishvAsa.github.io/kalpAntaram/smRtiH/manuH/medhAtithiH/08/01/Text/?transliteration_target=devanagari" />
    <link rel="alternate" hreflang="sa-Knda" href="https://vishvAsa.github.io/kalpAntaram/smRtiH/manuH/medhAtithiH/08/01/Text/?transliteration_target=kannada" />
    <link rel="alternate" hreflang="sa-Mlym" href="https://vishvAsa.github.io/kalpAntaram/smRtiH/manuH/medhAtithiH/08/01/Text/?transliteration_target=malayalam" />
    <link rel="alternate" hreflang="sa-Telu" href="https://vishvAsa.github.io/kalpAntaram/smRtiH/manuH/medhAtithiH/08/01/Text/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kalpAntaram/smRtiH/manuH/medhAtithiH/08/01/Text/?transliteration_target=tamil_superscripted" />
    <link rel="alternate" hreflang="sa-Taml" href="https://vishvAsa.github.io/kalpAntaram/smRtiH/manuH/medhAtithiH/08/01/Text/?transliteration_target=tamil" />
    <link rel="alternate" hreflang="sa-Gran" href="https://vishvAsa.github.io/kalpAntaram/smRtiH/manuH/medhAtithiH/08/01/Text/?transliteration_target=grantha" />
    <link rel="alternate" hreflang="sa-Gujr" href="https://vishvAsa.github.io/kalpAntaram/smRtiH/manuH/medhAtithiH/08/01/Text/?transliteration_target=gujarati" />
    <link rel="alternate" hreflang="sa-Orya" href="https://vishvAsa.github.io/kalpAntaram/smRtiH/manuH/medhAtithiH/08/01/Text/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kalpAntaram/smRtiH/manuH/medhAtithiH/08/01/Text/?transliteration_target=assamese" />
    <link rel="alternate" hreflang="sa-Beng" href="https://vishvAsa.github.io/kalpAntaram/smRtiH/manuH/medhAtithiH/08/01/Text/?transliteration_target=bengali" />
    <link rel="alternate" hreflang="sa-Guru" href="https://vishvAsa.github.io/kalpAntaram/smRtiH/manuH/medhAtithiH/08/01/Text/?transliteration_target=gurmukhi" />
    <link rel="alternate" hreflang="sa-Cyrl" href="https://vishvAsa.github.io/kalpAntaram/smRtiH/manuH/medhAtithiH/08/01/Text/?transliteration_target=cyrillic" />
    <link rel="alternate" hreflang="sa-Sinh" href="https://vishvAsa.github.io/kalpAntaram/smRtiH/manuH/medhAtithiH/08/01/Text/?transliteration_target=sinhala" />
    <link rel="alternate" hreflang="sa-Shar" href="https://vishvAsa.github.io/kalpAntaram/smRtiH/manuH/medhAtithiH/08/01/Text/?transliteration_target=sharada" />
    <link rel="alternate" hreflang="sa-Brah" href="https://vishvAsa.github.io/kalpAntaram/smRtiH/manuH/medhAtithiH/08/01/Text/?transliteration_target=brahmi" />
    <link rel="alternate" hreflang="sa-Modi" href="https://vishvAsa.github.io/kalpAntaram/smRtiH/manuH/medhAtithiH/08/01/Text/?transliteration_target=modi" />
    <link rel="alternate" hreflang="sa-Tirh" href="https://vishvAsa.github.io/kalpAntaram/smRtiH/manuH/medhAtithiH/08/01/Text/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kalpAntaram/smRtiH/manuH/medhAtithiH/08/01/Text/?transliteration_target=iso" />
      <link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kalpAntaram/smRtiH/manuH/medhAtithiH/08/01/Text/?transliteration_target=iast" />
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/kalpAntaram/" class="btn col border">
            <i class="fas fa-gopuram ">संस्कारे विश्वासटिप्पन्यः <br/> Text</i>
          </a>
        </div>
        <div id="div_top_bar_right" class="col-md-auto d-flex justify-content-center">
          ✍
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iso">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
          🗨:
          <select name="commentStyleDropdown" size="1" onchange="module_main.default.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a  name="speakerButton" class="btn btn-secondary" onclick="module_main.default.handleSpeakToggle()">🎧️</a></div>
        </div>
        <div class="row col  d-flex justify-content-center">
          <a href="/full_search"  class="btn btn-secondary">🥽🔦</a>
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
          <div id="fastSearch">
              <input id="searchInput" placeholder="शीर्षिकान्विष्यताम्"  tabindex="0">
          </div>
          <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="Text">Text</h1>
    
    <a id="editLink" class="btn btn-primary"  href="https://github.com/vishvAsa/kalpAntaram/edit/content/smRtiH/manuH/medhAtithiH/08/01/Text.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <p><strong>अथाष्टमो ऽध्यायः</strong></p>
<blockquote>
<p><strong>व्यवहारान् दिदृक्षुस् तु ब्राह्मणैः सह पार्थिवः ।</strong></p>
</blockquote>
<p>**	मन्त्रज्ञैर् मन्त्रिभिश् चैव विनीतः प्रविशेत् सभाम् ॥ ८।१ ॥**</p>
<p>प्रजानां पालनं राज्ञो वृत्तिर् विहिता । सा चात्र ।</p>
<ul>
<li>
<p>शस्त्रास्त्रभृत्त्वं क्षत्रस्य वणिक्पशुकृषीर् विशः ।</p>
</li>
<li>
<p>आजीवनार्थं शूद्रस्य द्विजातीनां निषेवणम् ॥ (म्ध् १०।७९)</p>
</li>
<li>
<p>एवं नृपो वर्तमानो लोकानान् आप्नोत्य् अनुत्तमान् ॥ इति ।</p>
</li>
</ul>
<p>तथा धर्मो वर्धते लोके । अन्येषाम् अपि वर्णानां क्षत्रियवृत्त्या जीविनाम् अस्त्य् एव राज्याधिकारः ।</p>
<ul>
<li>
<p>यः कश्चित् सर्वलोकानाम् पालकश् च नृपः स्मृतः ।</p>
</li>
<li>
<p>कर्मनिष्ठा च विहिता लोकसाधारणे हिते ॥</p>
</li>
</ul>
<p>परिपालनं च पीडापहारः । द्वयी च पीडा, दृष्टा अदृष्टा च । तत्र दुर्बलस्य बलीयसा धनहरणादिना बाध्यमाना दृष्टा पीडा । इतरस्य तु विध्यतिक्रमजनितेन प्रत्यवायेनामुत्रिकदुःखोत्पादनम् अदृष्टपीडा । प्रजा हि द्वेषमत्सरादिभिर् इतरेतरम् अयथावद् आचरन्ति, कुपथेन यान्ति, अदृष्टदोषेण बाध्येरन् । अतश् च राज्यनाशः । प्रजैश्वर्यं हि राज्यम् उच्यते । तासु विनश्यन्तीषु कस्य राज्यं स्यात् । व्यवहारादयो ऽतः ।शास्त्रदण्डेन व्यवस्थाप्यमाना न भयात् पृथक् प्रचलन्ति, तथा चोभयथापि रक्षिता भवन्ति । धनदण्डश् च राज्ञः, करशुल्कादि[^१] वा । एतदन्या[^२] धर्मिष्ठजीविका न भवतीति वृत्तिपरिक्षयाद् अपि राज्यावसादः । अतो राज्यस्थित्यर्थं व्यवहारदर्शनं कर्तव्यम् ।</p>
<ul>
<li>
<p>तद् इदानीम् उच्यते । <strong>व्यवहारश्</strong> चात्र वादिप्रतिवादिनोर् इतरेतराशनोद्धाराय[^३] वृत्तिर् उच्यते । अथ वा ऋणादानादयः पदार्था एव विप्रतिपत्तिविषयाः सन्तो विचारगोचरसमर्थतया कर्तव्या इति । <strong>दिदृक्षुर्</strong> इत्य् उक्त्वा &ldquo;पश्येत् कर्याणि&rdquo; (म्ध् ८।२) इति सामानाधिकरण्यम् । पुनश् च प्रत्यवमर्शः &ldquo;तेषाम् अद्यम् ऋणादानम्&rdquo; (म्ध् ८।४) इति । तान् पदार्थान् विचारयेद् इति संबन्धः । वक्ष्यमाणाधिकृतपुरुषाधिष्ठितः प्रदेशः <strong>सभा</strong> । <strong>प्रवेशस्</strong> तदभ्यन्तरभावः । किम् एक एव प्रविशेत् । नेत्य्[^४] आह <strong>ब्राह्मणैः सहेति</strong> । अथ <strong>मन्त्रज्ञैर्</strong> इति कस्य विशेषणम् । न तावन् मन्त्रिणः, मन्त्रित्वाद् एव सिद्धेः । न हि मन्त्रम् अजानानो मन्त्रीति शक्यते वक्तुम् । नापि ब्राह्मणानाम्, व्यवहारदर्शने ऽधिकृतानां तत्परिज्ञानम् अदृष्टाय[^५] स्यात् ।</p>
</li>
<li>
<p>अत्रोच्यते । ब्राह्मणविशेषणम् एवैतत् । ते ह्य् अमन्त्रज्ञा[^६] भूत्वा निरपेक्षम् अवधारयन्तः स्युः । अन्यथा राज्ञो ऽनर्थम् आवहेयुः । तथा हि महामत्याश्रितः कश्चिज् जनपदेन व्यवहरन् सहसा जितो यदि न दण्ड्यते धनं वावष्टभ्य न दाप्यते, तदा समत्वेन व्यवहारदर्शनं न कृतं स्यात्, पक्षपातम् अशक्तिं वास्य जनपदा मन्येरन् । अथ दण्ड्यते, महामात्यक्षोभाद् अपि प्रकृतिविकृतं स्यात् । मन्त्रज्ञास् तु सन्तः संशयितारो यदि निर्णेतव्यस्य केनचिद् अपदेशेन प्रसङ्गरोधं कृत्वा रहसि राजानं परिबोधयन्ति &ldquo;अनयोर् विवादिनोर् अयं जीयते ऽयं जयतीति, व्यवहारस् त्व् अस्माभिर् न तदानीम् एव निर्णीत इति स्वामी प्रमाणम्&rdquo; । तत्र राजैवं विदित्वा महामात्यम् आदेशयति &ldquo;त्वदीयो मनुष्यो जीयते, मम हनिर् मा भूद् इति संप्रति निर्णयो ऽवधीरितः । त्वम् एव तथा कुरु यथैष मनुष्यः संधीयते, बाधास्य व्यपनीयते&rdquo; । ते मन्त्रिणो वादेयवाक्या मनुष्याणां सर्वेषाम् अनर्थ्यां च प्रवृत्तिं प्रतिबध्नन्ति ।</p>
</li>
<li>
<p>span style=&ldquo;text-decoration:underline;&quot;&gt;अन्ये</span> तु काकाक्षिवद् उभयविशेषणम् अर्थबेदेन <strong>मन्त्रज्ञ</strong>पदं मन्यन्ते । यदा मन्त्रिणो विशेष्यन्ते तत्तद्धातुतत्परिज्ञानं[^७] मन्त्रज्ञानम् । ब्राह्मणपक्षे तु कार्यार्थसमभावश् च । मन्त्रिब्राह्मणानां न प्रवेशमात्रम् एव, किं तर्हि निर्णयं &ldquo;पश्येत्&rdquo; (म्ध् ८।२) इत्य् उत्तरत्रवाक्याद्[^८] यथायोग्यम्,[^९] इतरथा अदृष्टाय प्रवेशः स्यात् । अतो नैकाकी निर्णयं कुर्यात्, किं तर्हि तैः सह निरूप्येति ।</p>
</li>
</ul>
<blockquote>
<p><strong>विनीतः</strong> वाक्पाणिपादचापलरहितः । वेपतो ह्य् अनर्थः स्यात् । <strong>पार्थिव</strong>ग्रहणान् न क्षत्रियस्यैवायम् उपदेशः, किं तर्ह्य् अन्यस्यापि पृथिव्याम् अधिपतेर् देशेश्वरस्य, न ह्य् अन्यथा[^१०] राज्यम् अविचलितं भवतीति ॥ ८।१ ॥</p>
</blockquote>
<blockquote>
<p><strong>तत्रासीनः स्थितो वापि पाणिम् उद्यम्य दक्षिणम् ।</strong></p>
</blockquote>
<p>**	विनीतवेषाभरणः पश्येत् कार्याणि कार्यिणाम् ॥ ८।२ ॥**</p>
<p><strong>आसीनः</strong> धर्मासनोपविष्टः । <strong>स्थितः</strong> निषिद्धगतिर् अनुपविष्ट एव । स्थानासनयोश् च व्यवस्थितो विकल्पः कार्यविशेषापेक्षः । गरीयसि कार्ये बहुवक्तव्य उपविष्ट आसीनः, लघीयसि स्वल्पवक्तव्ये स्थितः । क्रममाणस्य सर्वथा प्रतिषेधः । स हि मार्गावलोकनपरो नार्थिप्रत्यर्थिनोर् निपुणतो वचनम् अवधारयेत् ।</p>
<ul>
<li>span style=&ldquo;text-decoration:underline;&quot;&gt;अन्ये</span> त्व् अदृष्टार्थं तथा मन्यन्ते । तपस्विब्राह्मणादिषु[^११] विवादिषु स्थितेषु स्थितः आसीनेष्व् आसीनः ।</li>
</ul>
<blockquote>
<p><strong>पाणिम् उद्यम्येति</strong> । उत्तरपाणिम्[^१२] उद्धृत्योत्थानं कृत्वेत्य् अर्थः । सूत्रकृतो ऽयं व्यतिक्रमः[^१३] सर्वदा विहितत्वाद् व्यसनोपव्यानम् एतत् । तेनायम् अर्थः: हस्त उत्क्षेप्तव्यः, न पुनः समीपवर्तिनि संलग्नः कर्तव्यः । प्रश्ननिषेधावसरे च तेनाभिनेतव्यम्, न तु प्रव्याणादिना । अनेन व्यवहारदर्शनेन तात्पर्यं ख्यापितं भवति । प्रायेण हि पुरुषाः[^१४] कार्येषु प्रयत्नवन्तो हस्तम् उद्यच्छन्ति । यथासुखोपविष्टं व्रजति कर्तारं ततश् च परिजने तद् एतद् राजा चित्तं[^१५] न ददाति सभ्यैर् निर्भयैर् वयं जिता इति । पाणिग्रहणं बाहूपलक्षणार्थम् । केवलस्य हि हस्तस्य यावद् व्यवहारदर्शनं व्यापारणं पीडाकरम् । न चायम् अदृष्टार्थ उपदेशः ।</p>
</blockquote>
<blockquote>
<p><strong>विनीतवेषाभरण</strong> इति । पूर्वश्लोके बाह्याभ्यन्तरेन्द्रियविषयावधानार्थो ऽभिहितः । अयं तावल् लोकानां[^१६] शालीनतया सुखोपसर्पणार्थः[^१७] । उद्धतवेषे[^१८] हि रजनि[^१९] तथाविधानाम् अप्रतिपत्तिः स्यात् । अत उद्धतवेषाभरणं[^२०] न कथंचित् स्यात्[^२१] । <strong>वेषः</strong>[^२२] केशवसनविन्यासादिविशेषः । <strong>आभरणं</strong> कर्णिकादि । तत्र उद्धतवेष[^२३] ऊर्ध्ववस्त्रो जवनरक्ताम्बरधारितेत्यादि । उद्धताभरणो[^२४] दीप्तिमद्बहुरत्नालंकारो बहुहारश्[^२५] च । स ह्य् आदित्य इव दुर्निरीक्ष्यः सामान्यजनानां विशेषतो ऽभियुक्तानाम् । <strong>पश्येद्</strong> इति सभाप्रवेशस्य प्रयोजनम् आह । पश्येद् विचक्षणः ।</p>
</blockquote>
<ul>
<li>
<p>अयं च राज्ञो दर्शनापदेशो दण्डप्रणयने यथास्थानार्थप्रतिपादनपर्यन्तो भविष्यति । तात्पर्यं[^२६] तस्यैव रक्षाधिकारः प्रयुक्तः स्यात् । ईदृशस्य च दर्शनस्यान्येषाम् असंभावनाद् अनधिकारः । सर्वेषां संशयच्छेदमात्रफलं[^२७] तु व्यवहारदर्शनं प्रायश्चित्तोपदेशवद् विदुषो ब्राह्मणस्यास्त्य् एव । उक्तं हि &ldquo;धर्मसंकटेषु ब्रूयात्&rdquo; इति । तथैकवर्ग्याणां वाणिज्यकर्षकपशुपालप्रभृतीनां स्ववर्गसामयिकार्थविप्रतिपत्ताव् अन्यस्यां वोत्कृष्टनिर्णयाद् भूतिर्[^२८] इति तथाविधव्यवहारदर्शने नियोगः । तथा हि पठितम् ।</p>
</li>
<li>
<p>कुलानि श्रेणयश् चैव गणाश् चाधिकृतो नृपः ।</p>
</li>
<li>
<p>प्रतिष्ठा व्यवहाराणां गुर्वेभ्यस् तूत्तरोत्तरम् ॥ इति । (न्स्म् मा १।७)</p>
</li>
<li>
<p>तत्र &ldquo;कुलानि&rdquo; बन्धुजनसमूहः । तैर् या व्यवस्था कृता ततो न विचलितव्यम् । अथ तत्र नाश्वस्युस्[^२९] तवैते ऽधिकतरं संबन्धिन इति वदन्तस्[^३०] ततः श्रेणिषु निवेदितव्यम् ।</p>
</li>
<li>
<p>&ldquo;श्रेणयः&rdquo; समानव्यवहारजीविनो वणिक्प्रभृतयः । तेषां बन्धुभ्यो ऽधिकगुरुत्वम् । बान्धवा हि[^३१] ज्ञातिधर्मभयाद् विचलितं न नियच्छन्ति । श्रेणयस् तु राजगमनेन श्रेणिधर्मो राजपुरुषप्रवेशात् परिभवनीयत्वेन नश्यतीति अविचलनार्थं प्रतिभूग्रहणपूर्वकं विचारयन्ति य एतस्माद् विचलति[^३२] । परिषदि दण्डो दातव्यश् चलितुं वापि त्वया न देयम् इति ।</p>
</li>
<li>
<p>&ldquo;गणाः&rdquo; गणशश् चारिणो गृहप्रासादादिकरा मठब्राह्मणादयश् च । ते स्वगणिनां व्यवहारं[^३३] पश्येयुः । तत्राविचलार्थम्[^३४] उपसदः कर्तव्याः । पूर्वे समानकर्मजीविन एकाकिनो ऽपि, इमे तु संभूयकारिण इति विशेषः । श्रेणिभ्यः संभूयकारितया विवादिनो भूमिज्ञत्वात् ।</p>
</li>
<li>
<p>span style=&ldquo;text-decoration:underline;&quot;&gt;अन्ये</span> तु कुलानीति मध्यस्थपुरुषान् आहुः । ते हि कार्याभ्यन्तरा अश्रेणिकृता एव निर्णेतारः ।</p>
</li>
<li>
<p>&ldquo;अधिकृतः&rdquo;[^३५] त्रैविद्यो विद्वाण् ब्राह्मणः । तस्य हि धर्मसंकटेषु प्रवक्तृत्वं विहितम् । तस्य पूर्वेभ्यो गुरुत्वं वैदुष्यात् । नृपस्यापि गुरुत्वम् अतिशयशक्तित्वाद् अतः स्वयं विदुषा नृपेण निर्णीते नास्त्य् एतत् ।</p>
</li>
<li>
<p>यो मन्येताजितो ऽस्मीति यो न्यायेनापि पराजितः । (य्ध् २।३०९)</p>
</li>
<li>
<p>द्विगुणं दण्डम् आस्थाय तत् कार्यं पुनर् उद्धरेत् ॥ (न्स्म् मा १।५६) इति ॥</p>
</li>
<li>
<p>अन्येषु करणेष्व् एतद् भवति । तत्र ह्य् अस्ति वचनावसरो नाधिकृतैः सम्यक् निर्णीतं राज्ञा तु विवेचिते किं वक्ष्यतीति ।</p>
</li>
<li>
<p>अर्थान्तरम् — नृपैर् &ldquo;अधिकृतो&rdquo; राजस्थानीयब्राह्मणः । तथान्यस्य गृहिणः स्वतन्त्रस् तु गृहे गृहीति स्वातन्त्र्यस्मरणाद् दण्डपर्यन्तो ऽस्त्य् एव व्यवहारः सुपरीक्षितो भवति, वासनाविनयार्थं श्रुतिग्राह्यप्रसक्तशिष्यसुताद्याः &ldquo;अन्यत्र दण्डाच् छारीरात् पतनीयाच्[^३६] च कर्मणः&rdquo; इति । स्वल्पे ऽपराधे गृहस्थ एव राजायते । महति व्यतिक्रमे राजनिवेदनम् एवोचितम् इत्य् अस्यार्थः ।</p>
</li>
<li>
<p>अतश् च यत् कैश्चित् पश्येद् इति परिसंख्यार्थत्वम् आरोप्य ब्राह्मणादीनाम् अधिकार आशङ्कितः पुनश् च क्लेशेन समर्थितः, तद् अयुक्तम्, विषयभेदाद् अधिकारभेदात् । स्वविषयो हि राज्ञो दण्डावधिकः, ब्राह्मणादीनां निर्णयावधिः । अधिकारो ऽपि भिन्नः । राज्ञो राज्यस्थितिप्रयोजनम्, इतरेषां संसयच्छेदादेर् अपरोपकारकत्वम् । अतो नो वृत्तिसंकराशङ्कैव[^३७] नास्ति । कार्यो विप्रतिपत्तिनिरासः । अर्थिनां विप्रतिपन्नयोर् हि साम्यं व्यवहारदर्शने राज्ञा कर्तव्यम् । नो चेत् संविदाने को राज्ञः स्वाधिगमे निरोधः । कायकशुद्धौ हि श्वानिरोधवान् इति वक्ष्यामः<sup> </sup>[^३८] ॥ ८।२ ॥</p>
</li>
</ul>
<blockquote>
<p><strong>प्रत्यहं देशदृष्टैश् च शास्त्रदृष्टैश् च हेतुभिः ।</strong></p>
</blockquote>
<p>**	अष्टादशसु मार्गेषु निबद्धानि पृथक् पृथक् ॥ ८।३ ॥**</p>
<p>पूर्वेणार्धेन निर्णयहेतवः कथ्यन्ते । उत्तरेण विवादपदसंख्यानिर्देशः । &ldquo;पश्येत्&rdquo; इति पूर्वश्लोकाद् अनुषज्यते, &ldquo;कार्याणि&rdquo; इति च । <strong>प्रत्यहं</strong> पश्येत् कार्याणि प्रतिदिवसगमने[^३९] व्यवहारनिर्णयः कर्तव्यः । <strong>हेतुभिर्</strong> इति । हेतुर् निर्णयसाधनम् । स च द्विविधः । प्रमाणरूपो व्यवस्थारूपश् च । तत्र प्रमाणरूपो ऽर्थनिर्णयहेतुः साक्ष्यादिः । व्यवस्थारूपो यतो ऽसत्ये वार्थनिश्चये व्यवहारः संतिष्ठते । यथा सत्यशपथ उभयानुमत एकः साक्षी यद्य् अर्थिप्रत्यर्थिभ्याम् अभ्युपगतप्रमाणभावः सभ्यैर् अपरीक्षितो ऽपि निर्णयहेतुतां प्रतिपद्यते । न त्व् अपरीक्षितस्य[^४०] पुंसो वचनाद् असत्य् आप्तत्ववेदने ऽर्थनिश्चयः[^४१] । प्राश्निकानाम् अभ्युपगमे ऽपि व्यवस्था हेतुर् भवति ।</p>
<ul>
<li>
<p>सा च व्यवस्था द्विविधा: साधारण्य् असाधारणी च । देशभेदाश्रयभेदात् सापि द्विविधा: अविरुद्धा विरुद्धा च । अविरुद्धा — यथा केषांचिद् दाक्षिणात्यानाम् अपुत्रा स्त्री भर्तर्य् उपरते सभास्थाणुम् उपारोहति, तम् उपारूढा अधिकृतैर् परीक्षिता[^४२] कृतलक्षणा तत्क्षणान्तरं[^४३] सपिण्डेषु ऋक्थं[^४४] लभते । तथोदीचां लभ्यमानां कन्यां याचमानाय भोजनं यदि दीयते, तत &ldquo;इयं तुभ्यं दत्ता&rdquo; इत्य् अनुक्ते ऽपि प्रतिश्रुता भवति । विरुद्धा च — क्वचिद् देशे वसन्ते धान्यं युज्यते शरदि द्विगुणं प्रत्यादीयते । तथानुज्ञातभोग आधिर् द्विगुणे ऽपि तदुत्थधने प्रविष्ट आ मूलहिरण्यदानाद् भुज्यत एव । एषा हि &ldquo;अशीतिभागं गृह्णीयात्&rdquo; (म्ध् ८।१४०) &ldquo;कुसीदवृद्धिर् द्वैगुण्यं नात्येति&rdquo; (म्ध् ८।१५१)  इति विरुद्धा ।</p>
</li>
<li>
<p>तत्र भेदाश्रया देशदृष्टहेतुशब्देनाभिहिताः । शास्त्रदृष्टास् तु हेतवः शास्त्रे पठिताः । ते च केचन शास्त्रकारैः कल्पितव्यवस्थाः, केचिद् यथावस्त्ववस्थिता अनूदिताः[^४५] । तत्र कल्पितव्यवस्था यथा: लेख्यं, यथोपभोगः, साक्षिणश् च । अनुमानं तु[^४६] वस्तुनियतं &ldquo;यथा नयत्य् असृक्पातैर् मृगस्य मृगयुः पदम्&rdquo; (म्ध् ८।४४) इति । यद्य् अपि सर्वं लौकिकं न शास्त्रकारवचनात्[^४७] प्रामाण्यं लभते,[^४८] तथापि[^४९] लौकिकम् एव, तस्मिन्[^५०] क्वचिच् छास्त्रम् आश्रयितव्यम् । या च यदीदृशे[^५१] चापराध इदं दिव्यं इयता च कालेन भोगः प्रमाणम् इति, लौकिकम् अपि तच् छास्त्रदृष्टम् इत्य् उक्तम् । तस्यां च व्यवस्थायां शास्त्रकाराणां मूले संभवति सा प्रमाणम् । या त्व् असंभवतन्मूला सा नादरणीया । यथा लेख्यकर्मपाठः:</p>
</li>
<li>
<p>उभयाभ्यर्थितेनैवं मया ह्य् अमुकसूनुना ।</p>
</li>
<li>
<p>लिखितं ह्य् अमुकेनैव लेखकस् तत्त्वतो लिखेत् ॥ इति । (य्ध् २।९१ )</p>
</li>
</ul>
<p>यस्यादाव् एव लेखकः स्वनाम निवेशयेद् &ldquo;इदं नामाहम् अमुष्यपुत्रो लिखामीदम्&rdquo; इति, न कश्चिद् दोषः स्यत् । स ह्य् एवमर्थं नाम निवेशयति &ldquo;अनेनेदं लिखितम्&rdquo; इति लेखक उपलक्षितो[^५२] यथा स्याद् । यदि ह्य् असौ लेखकः प्रमाणान्तरेण प्रत्ययितो भवति ततस् तल्लिखितं प्रमाणम् । यदि चासाव् आत्मानं स्वगोत्रनाम्ना नोपलक्षयेत्, ततः कस्य प्रत्ययितता प्रमाणान्तराद् अन्विष्यताम् । अथ तु लेख्यान्तरदर्शनेनान्येन वा हेतुना विशिष्टलेखक इति प्रत्यभिज्ञानं स्याद् अनुपलक्षितो ऽपि न कश्चिद् दोषः । तत्र यदि लेखको न लिखेत् &ldquo;मयेदं लिखितम्&rdquo; इति, भवेद् एव तादृशं लेख्यं परिपूर्णलक्षणम् । एषा च लेखकपरीक्षा तत्रोपयुज्यते । अत्र[^५३] लेखकस्य साक्षित्वान्तर्भावो ऽन्येषां साक्षिणाम् अल्पत्वात् । यत्र त्व् अन्ये बहवः प्रत्ययिताः साक्षिणः स्वहस्तारूढाः सन्ति तत्र लेखकसंबन्धिनी प्रत्ययितता नोपयुज्यते । तथेयम् अपरा व्यवस्था ।</p>
<ul>
<li>
<p>लिखितं लिखितेनैव साक्षिमच् चैव साक्षिभिः ।</p>
</li>
<li>
<p>साक्षिभ्यो लिखितं श्रेयो लिखितेन तु साक्षिणः ॥ (न्स्म् १।१२५)</p>
</li>
</ul>
<p>नास्याम् अपि व्यवस्थायां किंचिन् निबन्धनम् अस्ति । तथा हि द्विविधं लेख्यम्: स्वहस्तकृतं परहस्तकृतं च । परहस्तकृतम् अपि द्विविधम्: स्वहस्तलेखकलिखितम् अधिकृतलेखकलिखितम् । तद् एतत् परहस्तकृतं सर्वप्रकारं साक्ष्यात्मकम् एव, तत्र &ldquo;साक्षिभ्यो लिखितम्&rdquo; इति भेदानुपपत्तेः । इदं हि तस्य लक्षणम्:</p>
<ul>
<li>
<p>साक्षिणः स्वस्वहस्तेन पितृनामादिपूर्वकम् ।</p>
</li>
<li>
<p>तत्राहम् अमुकः साक्षी लिखेयुर् इति ते समम् ॥ (य्ध् २।८९) इति ।</p>
</li>
</ul>
<p>नाप्य् एकहस्तलिखितस्य प्रामाण्यम् इष्यते, यथैकस्य साक्षित्वे । अथायं भेदहेतुः साक्षिणो हस्तारूढास् त एव लेख्यम् इति, नानेन विशेषेण श्रेयस्त्वं भवति । प्रत्ययितता हि श्रेयस्त्वे हेतुः । सा चोभयत्रापि परीक्ष्या । तस्माद् ईदृशे लेख्ये साक्षिद्वैध्यन्यायः: &ldquo;बहुत्वं परिगृह्णीयात्&rdquo; (म्ध् ८।७३) इति । अधिकृतत्वम् अपि न विशेषः । परीक्षितो ऽधिक्रियत इत्य् एतत् तत्राधिक्यम् । न च सर्वे राजाधिकृताः सुपरीक्षिता भवन्ति । यदि तु निरुपधिस्[^५४] तादृसश् चेद् अत्यन्तगुणयोगात् स्याद् उपेयाद् एवासौ एक एव संवादकत्वम् । तथा हि राजाग्रहारशासनान्य् एककायस्थहस्तलिखितान्य् एव प्रमाणीभवन्ति । दातुः स्वाहस्तक्यं स्वयम् अभ्युपगमः &ldquo;इयद् अस्मान् मया गृहीतम् इत्दं चास्मै दातव्यम्&rdquo; इति । तत्र यदि पश्चात् ब्रूते &ldquo;न गृहीतम्&rdquo; इति तदा पूर्वनिबद्धं ब्रुवाणैर् जीयते । तत्र साक्षिणाम् अवसर एव नास्ति ।</p>
<ul>
<li>
<p>span style=&ldquo;text-decoration:underline;&quot;&gt;ननु</span> च यदीयाल् लेख्याद् अभ्युपगतम् एतद् अनेनेत्य् अवगम्यते, उत्तरकालं च स एवाह &ldquo;न गृहीतम्&rdquo; इति, तत्रोभयोर् अभ्युपगमयोः केन हेतुना पूर्वेणोत्तरो[^५५] बाध्येत न पुनर् उत्तरेण पूर्वः[^५६] । तुल्यत्वाद् विरुद्धत्वसंशयः । ततश् च प्रमाणान्तरव्यापारणम् एव युक्तम् ।</p>
</li>
<li>
<p>भवेद् एवं यदि तुल्यता स्यात् । &ldquo;न गृहीतम्&rdquo; इति ह्य् अभ्युपगमो लोभादिनापि संभवति । न त्व् अगृहीत्वानुन्मत्तो &ldquo;गृहीतम्&rdquo; इति ब्रूयात् । तत्रापि यदि ब्रूयात् &ldquo;प्रतिदत्तम्&rdquo; इति, लेख्यं तु न संपादितम्, असंनिधानात् प्रतिलेख्यं च न गृहीतं लेखकासंनिधानात् कार्यान्तरे ऽतिपातिनि त्वरावत्वान् नात्रास्त्य्[^५७] एव प्रमाणान्तरस्य साक्ष्यादेर् अवसरः ।</p>
</li>
<li>
<p>यद् अपि &ldquo;लिखितं लिखितेन&rdquo; इति नैषा परिभाषा वस्तुसामर्थ्यायाताम् अवगतिं बाधितुं शक्नोति । दृश्यन्ते हि धनिकहस्तगतलेख्यं[^५८] क्रमेण संशोधयन्तो न च पृष्ठे संशोधितं धनम् अभिलिखन्ति: &ldquo;अद्य तावद् इदं दत्तम्, प्रातर् अन्यद् आनीयैकीकृत्योपर्य् आरोपयिष्यामि, सर्वं वा कतिपयैर् अहोभिः संशोध्य लेख्यं पाटयिष्यामि&rdquo; इति । नान्यवस्तुतो संबन्धः[^५९] । धनिकेन चोपरुद्धस्यासंभवत्य् अंशमूललाभधने[^६०] संशुद्धिभागमात्रे दीयमाने कुत अयं[^६१] तत् प्रभवति &ldquo;न ददाति यावत् प्रतिलेख्यं न दत्तम्&rdquo; इति । यदि चैषा परिभाषा &ldquo;लिखितं लिखितेनैव&rdquo; इति तदा बलोपधिकृतत्वं[^६२] कथं विचार्यताम् । न हि तत्र लेख्यान्तरसंभवः । तेन यथात्र सत्य् एव लेख्ये तन्निश्चयार्थं प्रमाणान्तरं[^६३] व्यापार्यते तद्वद् अन्यत्रापि व्यापारणीयम् । यथा कश्चिद् आवेदयेत्: &ldquo;अस्य[^६४] प्रययं गत्वा लेख्यं मया कृतम् अनेनोक्तः सद्यः पुण्याहकारणम्[^६५] इमां च धनमात्रां गृहाण,[^६६] श्वस् ते सर्वं दातास्मीत्य्[^६७] उक्त्वा सैव धनमात्रा दत्ता परिशिष्टं न दत्तम्&rdquo; इति, तदास्त्य् एव साधकान्तरव्यापारणावसरः[^६८] । तत्र यद्य् अधमर्णस्यास्मिन् प्रकारे साक्षिणः सन्ति तदाभिहिते लेख्य आभासीकृते[^६९] श्वोदानम् उत्तमर्णेन साधनीयम् । अथ तयोर् अपि रहसि परिभाषेयम् अभूत् तदा दैव्याः क्रियाया अवसरः । अथ तु तस्याम् अपि व्यभिचरित्वाद् अनाश्वासः सत्यशपथेन व्यवस्था कार्या ।</p>
</li>
<li>
<p>span style=&ldquo;text-decoration:underline;&quot;&gt;ननु</span> एवं सति स्वहस्तलेख्यं प्रमाणान्तरसंवेदसापेक्षत्वाद् अप्रमाणम् एव । तत्र &ldquo;विनापि साक्षिभिः सिध्येत्&rdquo; (य्ध् २।९२) &ldquo;स्वहस्तपरिचिह्नितम्&rdquo;[^७०] (य्ध् २।९६) इति विरोधः । अनेनैव न्यायेन प्रत्यक्षं दीयमानं द्रव्यं न पश्यति । केवलं तत्समक्षं गृहीत्वा परिभाष्यते &ldquo;इयद् इदम् अस्मान् मया गृहीतम्&rdquo; इति । ते ऽपि साक्षिणः स्युः । तत्रापि शक्यते वक्तुम् &ldquo;अस्य प्रत्ययं गत्वा प्रपन्नो[^७१] ऽहम्&rdquo; इति ।</p>
</li>
<li>
<p>span style=&ldquo;text-decoration:underline;&quot;&gt;उक्तम्</span> अत्र न स्मृतिविरोधाद् वस्तुस्थितिर् आहन्तुं[^७२] शक्यते । अपि च यत्रास्य वचनस्यावसरो नास्ति तत्र प्रमाणं[^७३] भविष्यति । क्वचिन् नास्ति । यत्र चिरकालं तिष्ठति धनिकहस्ते लेख्यं यदि हि तेन[^७४] धनं दत्तम्, तदा कथम् अनेन वा नाम न मार्गितं लेख्यं न त्याजितम् इति । न हि चिरकालम् उपेक्षा[^७५] वस्तुनीदृशे[^७६] संभवति । मिथ्यावादिता त्व् अस्यानुमीयते । तथा चोक्तम्:</p>
</li>
<li>
<p>सद्यस् त्र्यहाद् वा कार्येषु बलं राज्ञो निवेदयेत् । इति ।</p>
</li>
</ul>
<p>यत्र वा भोग्यबन्धो न च भोग आम्नातो ऽपहारकालस् तत्र विप्रतिपत्तौ विनापि साक्षिभिः स्वहस्तलेख्यं न ह्य् अधमर्णा वक्तुं लभन्ते &ldquo;प्रीत्या त्वयैतद् उक्तं संप्रति त्यज&rdquo; इति । न च पूर्वोक्तस्य वचनस्यावसरः । कृतं लेख्यं ततो दास्यामीत्य् उक्त्वा न दत्तम् इति । यदि न दत्तं कथं बन्धभोगो मर्षितः ।</p>
<ul>
<li>
<p>span style=&ldquo;text-decoration:underline;&quot;&gt;ननु</span> चैवं सति लेख्यसहायो भोगः प्रमाणं स्यात् । केवलस्य तु भोगस्य प्रामाण्यम् आमनन्ति । &ldquo;लिखितं साक्षिणो भुक्तिः&rdquo; (न्स्म् १।६५) इति ।</p>
</li>
<li>
<p>span style=&ldquo;text-decoration:underline;&quot;&gt;किम्</span> इदं प्रत्युक्तं पर्यनुयुज्यामहे । विशिष्टकालो भोगः प्रमाणं न भोगमात्रम् । एवं हि पठ्यते &ldquo;यत् किंचिद् दशवर्षाणि&rdquo; (म्ध् ८।१४७), तथा &ldquo;पश्यतो ऽब्रुवतो भूमेर् हानिर् विंशतिवार्षिकी&rdquo; (य्ध् २।२४) इति ।</p>
</li>
<li>
<p>span style=&ldquo;text-decoration:underline;&quot;&gt;कस् तर्ह्य्</span> अस्यार्थो &ldquo;लिखितं लिखितेनैव&rdquo; (न्स्म् १।१२५) इति ।</p>
</li>
<li>
<p>span style=&ldquo;text-decoration:underline;&quot;&gt;व्याख्यातम् अन्यैः</span> । कर्तृविशेषसंशये ऽनेनैतल् लिखितं न वेति, लिखितेन निश्चिततत्कर्तृकेण निश्चीयते । यत् तु साक्षिसमक्षं तत्र कृताकृतसंदेहं साक्षिभिर् हरति[^७७] । त एव तत्र प्रमाणम् । न तत्र तत्कृतलेख्यान्तरदर्शनम् उपयुज्यते । बुद्धिपूर्वेषु च ऋणादानादिषु केवलेभ्यः साक्षिभ्यो लिखितं श्रेयः । साक्षिणो हि विस्मरेयुर् अन्यतरेण वा संबन्धं गच्छेयुर् अन्यद् वा पातकस्यासाक्षित्वे हेतुम् आसादयेयुः । लेख्यं त्व् अभियोगवत आत्माधीनतया सुरक्षम् इति साक्षिभ्यः श्रेयस्त्वं तस्य । एतद् एवाह &ldquo;लिखितेन तु साक्षिणः&rdquo; (न्स्म् १।१२५) इति । स्वहस्तप्रतिष्ठेन विस्मृतम् अप्य् अर्थं वृत्तम् इति मन्यते । मृता वा साक्षिणस् तद्धस्तप्रत्यभिज्ञानेन[^७८] प्रमाणीभवन्ति ।</p>
</li>
<li>
<p>span style=&ldquo;text-decoration:underline;&quot;&gt;व्याख्यानान्तराणि</span> भर्तृयज्ञेनैव सम्यक् कृतानीति तत एवावगन्तव्यानि सर्वथा प्रमाणमूलानि । स्मृतिकारणव्यवस्थानुवर्तितव्येति[^७९] । न च स्मृतेर् एव[^८०] प्रमाणकल्पना युक्ता । न हि व्यवहारस्मृतिर् वेदमूला शक्यते वक्तुम्, सिद्धार्थरूपत्वात् प्रत्यक्षाद्यवगम्यत्वाज् जयपराजयप्रकाराणाम् । सिद्धो ह्य् अयम् अर्थः । एवं व्यवहारे जीयत इतरः, इतरो जयतीति । यद् अप्य्[^८१] अत्र लिङ्गश्रुतिः सापि &ldquo;हरीतकीं भक्षयेद् आरोग्यकामः&rdquo; इतिवद् अवसेया । ईदृशेषु विधिस्वरूपेषु प्रत्ययेषु द्रव्यशुद्धेः प्रसङ्गेनार्थो विवेचित इति न पुनः प्रयतामहे ।</p>
</li>
</ul>
<blockquote>
<p><strong>अष्टादशसु मार्गेषु</strong> । मार्गो[^८२] विषयो विवादस्य । एतान् अर्थान् उद्दिश्य पुरुषाः प्रायेण विवदन्ते । निबद्धानि[^८३] कार्याणि प्रयोजनान्य् अर्थसिद्धय इति यावत् । तान्य् उत्तरत्र दर्शयिष्यामः । <strong>पृथक् पृथक्</strong>, प्रादान्यम् एतेषाम् आह । एतानि प्रयेकं प्रयोजनानि[^८४] न पुनः परस्परम् अन्तर्भवन्ति । यथान्यान्य् अनुषङ्गादिष्व् अन्तर्भवन्ति । नैवम् एतानि[^८५] । अनुषक्तानि तु सहस्रशः सन्ति ॥ ८।३ ॥</p>
</blockquote>
<blockquote>
<p><strong>तेषाम् आद्यम् ऋणादानं निक्षेपो ऽस्वामिविक्रयः ।</strong></p>
</blockquote>
<p>**	संभूय च समुत्थानं दत्तस्यानपकर्म च ॥ ८।४ ॥**</p>
<p>**	वेतनस्यैव चादानं संविदश् च व्यतिक्रमः ।**</p>
<p>**	क्रयविक्रयानुशयो विवादः स्वामिपालयोः ॥ ८।५ ॥**</p>
<p>**	सीमाविवादधर्मश् च पारुष्ये दण्डवाचिके ।**</p>
<p>**	स्तेयं च साहसं चैव स्त्रीसंग्रहणम् एव च ॥ ८।६ ॥**</p>
<p>**	स्त्रीपुंधर्मो विभागश् च द्यूतम् आह्वय एव च ।**</p>
<p>**	पदान्य् अष्टादशैतानि व्यवहारस्थिताव् इह ॥ ८।७ ॥**</p>
<p>पाठक्रमापेक्षम् ऋणादानस्याद्यत्वं प्राथम्यम् । अथ वा मुख्यम् आद्यम् । अनेन हि वनवासिनो ऽपि स्पृश्यन्ते । ऋणादानानुषक्तम् अनृणादानम् एव च । यथा &ldquo;ऋणं ते मया दत्तं शुद्धिलेख्यं प्रयच्छ&rdquo; इत्यादि । नैतद् ऋणादानम्, अनुक्तं तु तत्रेति तद् व्यपदेश्यम् । तथा</p>
<ul>
<li>
<p>ऋणं देयम् अदेयं च येन यत्र यथा च यत् ।</p>
</li>
<li>
<p>दानग्रहणधर्माश् च । (न्स्म् १।१) इति ।</p>
</li>
</ul>
<p>तत्र देयम् ऋणं स्वकृतं पितृकृतं च यय च ऋक्थं हरेत् । अदेयं स्वक्र्तं द्विगुणाद् अधिकं पितृकृतं च द्यूतादिभागेनेति पुत्रण् भर्त्रा पित्रा चेति । तथा,</p>
<ul>
<li>
<p>न स्त्री पतिकृतं दद्याद् ऋणं पुत्रकृतं तथा ।</p>
</li>
<li>
<p>अभ्युपेताद् ऋते यद् वा सह पत्या कृतं भवेत् ॥ (न्स्म् १।१३)</p>
</li>
<li>
<p>यद्य् अपि देयम् इत्य् अत्रैतद् अन्तर्भूतं तथापि द्यूतादिकृतं विशेषानपेक्षं स्वरूपतो देयम्, इदं तु कर्तृनियमाद् इति गोबलीवर्दवद् भवति चेद् भेदो यावद् इति द्वैगुण्यपर्यन्तं तत्रापि भेदः पूर्ववत् । &ldquo;यत्र&rdquo; इति पाठे देशकालग्रहणम् । यत्रैव गृहीतं तत्रैव देयम् । सत्यां धनिकेच्छायां देशान्तरे ऽपि । सति संभवे कालो ऽपि । शरद्य् अनिच्छेत्त्य् उक्तम्[^८६] । &ldquo;ग्रैष्मे वा सत्सु सस्येषु यदा वास्य धनागमं मन्येत&rdquo; इति । &ldquo;यथा&rdquo; सति संभवे सर्वम् । असति कश्चिद् अंशो यावत् क्रमेण संशुद्धम् इति । सर्वभावेन[^८७] परिक्षीणेन &ldquo;कर्मणापि समम्&rdquo; (म्ध् ८।१७७) इति । &ldquo;दानग्रहणधर्माः&rdquo; इति साक्षिलेख्यादयः ।</p>
</li>
</ul>
<blockquote>
<p><strong>पारुष्ये दण्डवाचिके</strong> इति । दण्डश् च वाक् च दण्डवाचं &ldquo;द्वन्द्वाच् चुदषहान्तात्&rdquo; (पाण् ५।४।१०६) इति समासान्तस् तद् अस्यास्तीति &ldquo;अत इनि ठनौ&rdquo; (पान् ५।२।११५) इति ठन् । <strong>स्त्रीपुंधर्म</strong> इति । स्त्रीसहितः पुमान् इति शाकपार्थिवादिवत् समासः । स्त्री च पुमांश् चेति विग्रहे स्त्रीपुंसस्हर्म इति स्यात् ॥ ८।४–६ ॥</p>
</blockquote>
<blockquote>
<p><strong>एषु स्थानेषु भूयिष्ठं विवादं चरतां नृणाम् ।</strong></p>
</blockquote>
<p>**	धर्मं शाश्वतम् आश्रित्य कुर्यात् कार्यविनिर्णयम् ॥ ८।८ ॥**</p>
<p><strong>भूयिष्ठ</strong>ग्रहणं प्राधान्यख्यापनार्थम् । अन्ये ऽपि व्यवहारहेतवः सन्ति । यथा निवसनार्थं त्वया मे वेश्म दत्तम्, तत्र किम् इत्य् अर्वाग् वत्सराद् अन्यस्मै ददासीति । न चेदं दत्तानपकर्म, न ह्य् अत्र स्वत्वनिवृत्तिर् अस्ति, भोगानुज्ञामात्रं वसतः । तथा मदीयस्थण्डिलाभिमुखं त्वया वेश्मनि गवाक्षं कृतम् इति । <strong>धर्मं शाश्वतम् आश्रित्ये</strong>ति । अर्थकामाव् अशाश्वतौ । अथ वा शाश्वतो धर्म अनिदंप्रथमतो या व्यवस्था ताम् अनुपालयेत् । या त्व् इदानींतनैः प्रवर्तिता साशाश्वतत्वाद् अनादरणीया ॥ ८।८ ॥</p>
<blockquote>
<p><strong>यदा स्वयं न कुर्यात् तु नृपतिः कार्यदर्शनम् ।</strong></p>
</blockquote>
<p>**	तदा नियुञ्ज्याद् विद्वांसं ब्राह्मणं कार्यदर्शने ॥ ८।९ ॥**</p>
<ul>
<li>
<p>अष्टादशपदाभिज्ञं प्राड्विवाकेति संज्ञितम् ।</p>
</li>
<li>
<p>आन्वीक्षिक्यां च कुशलं श्रुतिस्मृतिपरायणम् ॥</p>
</li>
</ul>
<p>कुतश्चिद् अतिपातिकार्यान्तरव्यासङ्गाद् अपाटवाद् वा यदि स्वयं न पश्येत् तदा विद्वान् ब्राह्मणो नियोज्यः । विद्वत्ता च या व्यवहारविषया सा तदधिकारत एवार्थगृहीता । न हि यो यन् न जानाति स तत्राधिकारम् अर्हति । धर्मशास्त्रपरिज्ञानं तु रागद्वेषदोषेण विपरीतार्थावधारणनिवृत्त्यर्थम् उपयुज्यते । धर्मज्ञस् तु सतोर् अपि रागद्वेषयोः शास्त्रभयेन न[^८८] विपर्येत्य् इत्य् उपयोगवद् धर्मशास्त्रपरिज्ञानम् । व्यवहारदर्शनं तु तदर्थगृहीतम् । येन विना न शक्यते व्यवहारनिर्णयः कर्तुम्, तद्विज्ञानं तदधिकाराक्षिप्तम् । यत् तु ज्ञात्वान्यथा क्रियते तन्निवृत्तिर् उपदेशान्तरविषया । वक्ष्यति चैवमर्थं यत्नान्तरम् अपि: &ldquo;वेदविदस् त्रयः राज्ञश् च प्रकृतो विद्वान्&rdquo; (म्ध् ८।११) इति । शास्त्रान्तरपरिज्ञानं तु व्यवहारे ऽधिक्रियमाणस्यादृष्टाय स्यात् । &ldquo;नियोज्यो विद्वान् स्यात्&rdquo; इति पठितव्यम् । <strong>नियुञ्ज्याद्</strong> इति, नियुञ्जीत &ldquo;स्वराद्यन्तोपसृष्टात्&rdquo; (पत् इ: २९०, ओन् पाण् १।३।६४) इति हि कातीया आत्मनेपदं स्मरन्ति ॥ ८।९ ॥</p>
<blockquote>
<p><strong>सो ऽस्य कार्याणि संपश्येत् सभ्यैर् एव त्रिभिर् वृतः ।</strong></p>
</blockquote>
<p>**	सभाम् एव प्रविश्याग्र्याम् आसीनः स्थित एव वा ॥ ८।१० ॥**</p>
<p><strong>सभ्यैर्</strong> इति जातिविशेषानुपादाने ऽप्य् उत्तरत्र विप्रग्रहणात् (म्ध् ८।११), &ldquo;ब्राह्मणैः सह&rdquo; (म्ध् ८।१) इति च पूर्वत्र ब्राह्मणग्रहणात्, ब्राह्मणा एव विज्ञायन्ते । त्रिग्रहणं त्व् एकद्वयोः प्रतिषेधार्थम् । त्रिप्रभृतयस् त्व् इष्यन्त एव । साक्षिप्रकरणे चैतद् वक्ष्यामः । <strong>सभाम् एव प्रविश्याग्राम्</strong> इति । राजस्थानापत्त्या सभां प्रविश्य स्थानासनेषु[^८९] तद्धर्मेषु पुनर्वचनं प्रदर्शनार्थं धर्मान्तरनिवृत्त्यर्थं वा । तेन राजस्थाने नोपविशति ॥ ८।१० ॥</p>
<blockquote>
<p><strong>यस्मिन् देशे निषीदन्ति विप्रा वेदविदस् त्रयः ।</strong></p>
</blockquote>
<p>**	राज्ञश् चाधिकृतो विद्वान् ब्रह्मणस् तां सभां विदुः ॥ ८।११ ॥**</p>
<p>उक्तं सभां प्रविश्य व्यवहारान् पश्येद् इति । सभाशब्दश् च लोके गृहप्रासादविशेषे वर्तते &ldquo;मयेन निर्मिता दिव्या सभा हेमपरिष्कृता&rdquo; इति । क्वचित् पुरुषविशेषसंघटिता सभेति तन्निवृत्त्यर्थं सभाया लक्षणम् आह । यत्र त्रयो ब्राह्मणा वेदविदः संनिधीयन्ते, राज्ञश् च संबन्धी प्रकृतो ऽधिकृतो विद्वान् इति । अथ वा प्रकृतो ऽनन्तरश्लोके संनिहितः । सेह सभाभिप्रेता । ब्रह्मग्रहणं स्तुत्यर्थम् । यथा ब्रह्मणः सभा निरवद्यैवम् इयम्[^९०] अपीति ॥ ८।११ ॥</p>
<blockquote>
<p><strong>धर्मो विद्धस् त्व् अधर्मेण सभां यत्रोपतिष्ठते ।</strong></p>
</blockquote>
<p>**	शल्यं चास्य न कृन्तन्ति विद्धास् तत्र सभासदः ॥ ८।१२ ॥**</p>
<p>**	सभा वा न प्रवेष्टव्या वक्तव्यं वा समञ्जसम् ।**</p>
<p>**	अब्रुवन् विब्रुवन् वापि नरो भवति किल्बिषी ॥ ८।१३ ॥**</p>
<p>अनेनार्थेन द्वयं विप्रतिषिध्यते । प्रतिपन्नाधिकारेण मिथ्यादर्शनं न कर्तव्यम् अन्येन च क्रियमाणं नोपेक्षणीयम् । तत्रोभयथा दोषः । <strong>अब्रुवन्न्</strong> अन्येन विपरीते ऽनुष्ठीयमाने तूष्णीम् आसीनो हस्तक्षेपेण वा शास्त्रन्यायविरुद्धं[^९१] ब्रुवन् <strong>किल्बिषी</strong> पापभाग् भवति । तेन नैषा प्रत्याशा कर्तव्या । द्वितीयः प्राड्विवाको मिथ्या पश्यति, स एव योज्यते[^९२], अहं तूष्णींभूत उदासीनः किम् इत्य् एनसा योक्ष्य इति । सभाप्रवेशनिषेधेन चात्र व्यवहारदर्शनाधिकारप्रतिपत्तिः प्रतिषिध्यते । <strong>सभा वा न प्रवेष्टव्येति</strong> । व्यवहारदर्शनाधिकारो न प्रतिपादनीय इत्य् अर्थः । प्रतिपन्नश् चेत् समञ्जसं वक्तव्यम् । अनेन त्व् अनधिकृतस्यापि यदृच्छया संनिहितस्य मिथ्यापश्यत्सु सभ्येषु विदुषस् तूणींभावं नेच्छन्ति । तथा च &ldquo;नियुक्तो वानियुक्तो वा धर्मज्ञो वक्तुम् अर्हति&rdquo; । अथ राजपुरुषपर्यनुयोग आशङ्क्यते किम् इत्य् अनधिकृतो ब्रवीति, ततश् च तत्प्रदेशाद् अपसर्तव्यम् । तद् इदम् उक्तम्: &ldquo;दुर्बलहिंसायां चाविमोचने[^९३] शक्तश् चेत्&rdquo; इति (ग्ध् २१।१९) ॥ ८।१३ ॥</p>
<blockquote>
<p><strong>यत्र धर्मो ह्य् अधर्मेण सत्यं यत्रानृतेन च ।</strong></p>
</blockquote>
<p>**	हन्यते प्रेक्षमाणानां हतास् तत्र सभासदः ॥ ८।१४ ॥**</p>
<p><strong>धर्मः</strong>[^९४] शास्त्रन्यायदेशनियता व्यवस्था । सा चेद् <strong>अधर्मेण</strong>[^९५] तद्व्यतिक्रमरूपेण <strong>हन्यते</strong> विनाश्यते ऽर्थिना प्रत्यर्थिना । तथा <strong>सत्यम् अनृतेन</strong> साक्षिभिर् हन्यते । प्राड्विवाकादयश् च <strong>प्रेक्षन्ते</strong> न तत्त्वम् उद्धरन्ति, ततस् ते <strong>हताः</strong> शवतुल्या भवन्तीति निन्द्यते । तस्मान् नार्थिप्रत्यर्थिनौ विपरीतम् आचरन्तौ सभासद्भिर् उपेक्ष्यौ, साक्षिणश् च । धर्माधर्मग्रहणेन सत्यानृतग्रहणेन वा सिद्धौ,[^९६] श्लोकपूरणम् उभयोर् उपादानम् । अतो विषयभेदेन व्याख्यातम् ॥ ८।१४ ॥</p>
<blockquote>
<p><strong>धर्म एव हतो हन्ति धर्मो रक्षति रक्षितः ।</strong></p>
</blockquote>
<p>**	तस्माद् धर्मो न हन्तव्यो मा नो धर्मो हतो वधीत् ॥ ८।१५ ॥**</p>
<p>न भयाद् अन्यथादर्शनं कर्तव्यम्, यतो <strong>धर्मो</strong> व्यतिक्रान्तः सन् <strong>हन्ति</strong>, नो ऽर्थी[^९७] तत्सहायो राजा वा । तथा <strong>धर्म एव</strong> पालितः सर्वतो भयम् अपनुदति । नापकर्तुम् अर्थ्यादयः[^९८] क्रुद्धाः शक्नुवन्ति । <strong>तस्माद्</strong> एवंजानता,[^९९] &ldquo;सुखदुःखे धर्माधीने&rdquo; इति, <strong>धर्मो न हन्तव्यः</strong> इति । यदि वयं धर्मं हन्मस् तदा सो ऽस्मान् सर्प इव रोषितः प्रतिहन्तीत्य् अतो <strong>धर्मो हतः</strong> सन् <strong>मा</strong> अस्मान् <strong>वधीद्</strong> इत्य् आत्मपरित्राणार्थं धर्मो रक्षितव्यः ॥ ८।१५ ॥</p>
<blockquote>
<p><strong>वृषो हि भगवान् धर्मस् तस्य यः कुरुते त्व् अलम् ।</strong></p>
</blockquote>
<p>**	वृषलं तं विदुर् देवास् तस्माद् धर्मं न लोपयेत् ॥ ८।१६ ॥**</p>
<p><strong>वृषल</strong>शब्दनिर्वचनेन मिथ्यादर्शी निन्द्यते । न जातिवृषलो वृषलः, किं तर्हि, यो वृषस्य कामवर्षिणो धर्मस्य अलंकुरुते । निवृत्तिवचनः अलंशब्दः । स <strong>वृषल</strong> इत्य् एतम् अर्थम् <strong>देवाः</strong> प्रतिपन्नाः । मनुष्यास् तु यदि जातिशब्दम् एव मन्यन्ते, कामं मन्यन्ताम्, प्रमाणतरास् तु देवाः । ते चानेन प्रवृत्तिनिमित्तेन वृषलशब्दप्रोयोगं मन्यन्ते । देवग्रहणम् अर्थवादः । तस्मात् &ldquo;श्राद्धकाले वृषलैर् न प्राप्तव्यम्&rdquo;, &ldquo;हन्तव्यो वृषलश् चौरः,&rdquo; इत्याद्यासु क्रियासु मिथ्यादर्शी ब्राह्मण एव वृषलशब्देन ग्रहीतव्य इति । अतो वृषलत्वं मा प्रापम् इति <strong>धर्मं न लोपयेत्,</strong> न नाशयेद् इति । वृषलत्वाध्यारोपो निन्दा ॥ ८।१६ ॥</p>
<blockquote>
<p><strong>एक एव सुहृद् धर्मो निधने ऽप्य् अनुयाति यः ।</strong></p>
</blockquote>
<p>**	श्रीरेण समं नाशं सर्वम् अन्यद् धि गच्छति ॥ ८।१७ ॥**</p>
<p>भयाद् धर्मातिक्रमो न कर्तव्य इत्य् एतत् &ldquo;धर्म एव हतो हन्ति&rdquo; इत्य् अनेनोपदिष्टम्, स्नेहतो न कर्तव्य इत्य् अनेनोपदिश्यते । यत <strong>एकः सुहृद् धर्मः,</strong> तत्र स्नेहो भावनीयः । अन्यो ऽपि मनुष्यः सुहृत्[^१००] कार्यम् अपेक्ष्य जहाति जीवनम् । यो ऽपि स्याद् अत्यन्तमित्रं तस्यापि सौहार्दम् आ निधनात् । धर्मस् तु मृतम् अपि पुरुषम् अन्वेति । अतो न सुहृदपेक्षया मिथ्यादर्शनम् उपेक्षा वा[^१०१] कर्तव्या ।</p>
<ul>
<li>
<p>भार्या पुत्रो मित्रम् अर्थाश् च रिक्थम्</p>
</li>
<li>
<p>नश्यन्त्य् एते देहनाशे नरस्य ।</p>
</li>
<li>
<p>धर्मस् त्व् एको नैनम् उज्झत्य् अजस्रं</p>
</li>
<li>
<p>तस्माज् जह्यात् पुत्रदारान् न धर्मम् ॥</p>
</li>
</ul>
<p>यद् <strong>अन्यद्</strong> धर्माद् भार्यादि, तत् <strong>सर्वं</strong> <strong>शरीरेण समं</strong> सह <strong>नाशं गच्छति</strong> । धर्माद् अन्यो मृतं न परित्रातुं कश्चित् समर्थ इत्य् अतः सुहृद्बान्धवानुरोधाद् अपि धर्मो न हातव्यः ॥ ८।१७ ॥</p>
<blockquote>
<p><strong>पादो धर्मस्य कर्तारं पादः साक्षिणम् ऋच्छति ।</strong></p>
</blockquote>
<p>**	पादः सभासदः सर्वान् पादो राजानम् ऋच्छति ॥ ८।१८ ॥**</p>
<p>न चैषा मनिषा कर्तव्या: &ldquo;अर्थिना प्रत्यर्थिना वान्यतरस्य भूम्याद्य् अपह्रियते स एव भूम्यपहारदोषभाग् भविष्यति । वयं तु तदकारिणः किम् इति दोषवन्तः स्याम&rdquo; यतस् तत् पापं चतुर्धा विभज्यते । अर्थवादश् चायम् । न ह्य् अन्यकृतस्यैनसो ऽन्यत्र गमनम् अस्ति । तेषाम् अपि मिथ्यादर्शननिषेधातिक्रमाद् उत्पद्यते पापं मिथ्यालम्बनम्, राज्ञः स्वयम् अपश्यतो ऽप्य् अधिकृतराजस्थानीयादिदोषाद् दोषवत्त्वम् । यदि वा[^१०२] राजाधिकृतो मिथ्याचरितेन ज्ञापितः, पराजितं दुष्टं न निगृह्णीते न च पुनः सम्यक् निर्णयं करोति, ततः सो ऽपि पापभाग् भवति । अधिकृतोपलक्षणार्थं वा राजग्रहणम् । यदा राजा स्वयं मिथ्या पश्यति तदा दुष्यति । यदा राजस्थानीयस् तदा तस्य दोष इत्य् अर्थः ॥ ८।१८ ॥</p>
<blockquote>
<p><strong>राजा भवत्य् अनेनास् तु मुच्यन्ते च सभासदः ।</strong></p>
</blockquote>
<p>**	एनो गच्छति कर्तारं निन्दार्हो यत्र निन्द्यते ॥ ८।१९ ॥**</p>
<p>एष एवार्थो विपर्ययेणोच्यते । यत्र दोषवान् दोषं गोपयितुं न लभते प्रकटीक्रियते तदीयो दोषः, तत्र सर्वं साधु संपद्यत इति । &ldquo;यत्र धर्मः&rdquo; (म्ध् ८।१४) इत्य् अत आरभ्य मिथ्यादर्शनोपेक्षणप्रतिषेधार्थं निन्दाप्रशंसाभ्यां शुभाशुभफलदर्शनार्था अर्थवादाः ॥ ८।१९ ॥</p>
<blockquote>
<p><strong>जातिमात्रोपजीवी वा कामं स्याद् ब्राह्मणब्रुवः ।</strong></p>
</blockquote>
<p>**	धर्मप्रवक्ता नृपतेर् न शूद्रः कथंचन ॥ ८।२० ॥**</p>
<p>उक्तं ब्राह्मणैः सह धर्मनिर्णयं कुर्यात्, मन्त्रिभिश् च मन्त्रज्ञैः । तत्र मन्त्रिणां जातेर् अविशेषितत्वाच् छूद्रा अपि सभां प्रविष्टा मन्त्रित्वाद् अनुज्ञातव्यवहारनिर्णयास् तद्रता धर्मव्यवस्थां कथंचित् संस्कृतबुद्धयो ब्रूयुः । न च सर्वत्र व्यवहारे स्मृतिशास्त्रपरिज्ञानम् उपयुज्यते, येन तदभावाद् अर्थलुप्तत्वाद् अनर्थकः शूद्रप्रतिषेध आशङ्क्येत । तथा हि जयपराजयकारणानि लौकिकप्रमाणवेद्यान्य् एव साक्ष्यादीनि, अयं साक्षी धार्मिको न चैतस्य केनचित् संबन्धेन संबन्धी । अयं त्व् असाक्ष्य् असकृद् दृष्टव्यभिचारत्वाद् इत्य् एवमादि शक्यते व्युत्पन्नबुद्धिना स्वयम् उत्प्रेक्षितुं न स्मृतिशास्त्रैकगोचरः[^१०३] । अतः प्राप्तस्य प्रतिषेधो ऽयं । न च मन्त्रित्वे पुरोहितवज् जातिनियमः । तथा हि &ldquo;तैः सार्धं चिन्तयेत्&rdquo; (म्ध् ७।५६) इत्य् उक्त्वा ततो ब्राह्मणेन सह चिन्तयेद् इति (म्ध् ७।५८) । तेनायम् अर्थो यद्य् अपि कथंचिच् छूद्रो न्यायलेशात् समधिगच्छेत् तथापि राजाधिकरणे विवदतो मन्त्री निग्रहाधिकृतो वा न किंचित् प्रब्रूयात् । पूर्वश्लोकार्धः प्रतिषेधशेषतया[^१०४] व्याख्येयः । न हि जातिमात्रोपजीविनो वैदुष्यादिगुणरहितस्य धर्मप्रवक्तृत्वनियोगः शक्यो वक्तुं तस्यैव रूपपरीक्षायां &ldquo;तस्माद् विषं भक्षय मा चास्य गृहे भुङ्क्था&rdquo; इतिवत् प्रतिषेधशेषभूतम् इदम् अनुज्ञानं न पुनर् अनुज्ञानम् एव । अत एव <strong>कामम्</strong> इत्य् आह । कामशब्दप्रयोगे हि विधित्वं व्याहन्यते ।</p>
<ul>
<li>span style=&ldquo;text-decoration:underline;&quot;&gt;अन्ये तु</span> ब्रुवते । ब्राह्मणस्य प्रवक्तृत्वविधानात् तदा नियोज्यो विद्वान् स्याद् ब्राह्मण इति क्षत्रियादयस् त्रयो ऽपि वर्णा निषिद्धास् तत्रेह पुनः शूद्रप्रतिषेधो विद्वद्ब्राह्मणाभावे क्षत्रियवैशयोर् अभ्यनुज्ञानार्थ इति । शेषं समानम् ।</li>
</ul>
<blockquote>
<p><strong>जातिमात्रम् उपजीवतीति</strong> मात्रशब्दो ऽवधारणे । ब्राह्मणजातिम् एव केवलाम् उपाश्रित्य जीवति नाध्ययनादीन् गुणविशेषान् निर्गुणत्वात् । <strong>ब्रुव</strong>शब्दः कुत्सायाम् ॥ ८।२० ॥</p>
</blockquote>
<blockquote>
<p><strong>यस्य शूद्रस् तु कुरुते राज्ञो धर्मविवेचनम् ।</strong></p>
</blockquote>
<p>**	तस्य सीदति तद् राष्ट्रं पङ्के गौर् इव पश्यतः ॥ ८।२१ ॥**</p>
<p>पूर्वविधिशेषो ऽयम् अर्थवादः । <strong>यस्य राज्ञः शूद्रो धर्मविवेचनं</strong> धर्मनिर्णयं करोति, <strong>तस्य सीदति</strong> नश्यति <strong>राष्ट्रं</strong> प्रजाः, कर्दमे <strong>गौर् इव</strong> ॥ ८।२१ ॥</p>
<blockquote>
<p><strong>यद् राष्ट्रं शूद्रभूयिष्ठं नास्तिकाक्रान्तम् अद्विजम् ।</strong></p>
</blockquote>
<p>**	विनश्यत्य् आशु तत् कृत्स्नं दुर्भिक्षव्याधिपीडितम् ॥ ८।२२ ॥**</p>
<p>अयम् अपि पूर्ववद् अर्थवाद एव । प्रकरणाच् च शूद्रभूयिष्ठता विवादनिर्णये तु[^१०५] शूद्रविषया द्रष्टव्या । यत्र शूद्रा भूयांसो विवादनिर्णयकारास् तद् <strong>राष्ट्रम् आशु विनश्यति</strong> दुर्भिक्षव्याधिपीडाभिः । राष्ट्रनाशे च राष्ट्रपतेर् नाश इत्य् उक्तं भवति । <strong>नास्तिकाक्रान्तम्</strong> इति दृष्टान्तः । यथा नास्तिकैः परलोकापवादिभिर् लोकायतिकाद्यैर् आक्रान्तम् अधिष्ठितम् अतश् च</p>
<p><strong>अद्विजम्</strong> । न हि नास्तिकानां ब्राह्मणादिभेदो यथार्थः संकीर्णत्वात् । तद् उक्तं वैद्यवणिग्व्यपदेशादिवद् ब्राह्मणादयः । यत्र वा धर्मसंकटे तु न द्विजाः प्रमाणीक्रियन्ते तद् <strong>अद्विजम्</strong> ॥ ८।२२ ॥</p>
<blockquote>
<p><strong>धर्मासनम् अधिष्ठाय संवीताङ्गः समाहितः ।</strong></p>
</blockquote>
<p>**	प्रणम्य लोकपालेभ्यः कार्यदर्शनम् आरभेत् ॥ ८।२३ ॥**</p>
<p>धर्मः प्रधानः यस्मिन्न् आसने भवति तद् <strong>धर्मासनम्</strong> । राजासने हि राज्यस्थित्यानुगुण्येनार्थम् एव प्रधानीकरोति न्यक्कृत्यापि धर्मम् । व्यवहारनिर्णये तु धर्मम् एव प्रधानं आश्रयेद् इत्य् अर्थः, न पुनर् आश्रयभेदो ऽनेन ज्ञाप्यते । <strong>संवीताङ्गः</strong> वस्त्रादिना स्थगितसरीरः । <strong>प्रणम्य लोकपालेभ्य</strong> इन्द्राद्यष्टौ लोकपालास् तान् नमस्कृत्य <strong>कार्यदर्शनम् आरभेतेत्य्</strong> अदृष्टार्थम् एतद् द्वयम् अङ्गसंवरणं लोकपालप्रणामश् च । <strong>समाहितः</strong> अनन्यचित्तः कार्यदर्शने । एवं हि दृष्टार्थं भवति । प्रणामविशेषणं वा समाहितग्रहणम् । यद्य् अप्य् अत्र किंचिद् उक्तम् एव प्रतिभाति तथापि पद्यग्रन्थत्वान् नातीव पौनरुक्त्यम् । <strong>लोकपालेभ्य</strong> इति चतुर्थी संप्रदाने । कथं । क्रियाग्रहणं संप्रदानसूत्रे चोदितम् &ldquo;श्राद्धाय निगृह्णते&rdquo; &ldquo;पत्ये शेते&rdquo; (पत् इ: ३३०) इत्याद्यर्थम् । न च क्रियाग्रहणं गृह्णात्यादिविषयम् एव, भाष्ये ऽनुक्तत्वात् ॥ ८।२३ ॥</p>
<blockquote>
<p><strong>अर्थानर्थाव् उभौ बुद्ध्वा धर्माधर्मौ च केवलौ ।</strong></p>
</blockquote>
<p>**	वर्णक्रमेण सर्वाणि पश्येत् कार्याणि कार्यिणाम् ॥ ८।२४ ॥**</p>
<p><strong>धर्माधर्मव्</strong> एव <strong>केवलाव् अर्थानर्थौ:</strong> न गोहिरण्यादिलाभो ऽर्थस् तद्विपर्ययो वानर्थः । किं तर्हि, धर्म एवार्थो ऽनर्थश् चाधर्म इति <strong>बुद्ध्वा</strong> हृदि निश्चित्य <strong>कार्याणि पश्येत्</strong> । अथ वार्थानर्थाव् अपि बोद्धव्यौ धर्माधर्माव् अपि । धर्मस्य सारता बोद्धव्यार्थस्य फल्गुता । अथ वा यत्र महान् अनर्थः स्वल्पश् चाधर्मस् तत्रानर्थं परिहरेत् । शक्यो हि महतार्थेनेषद् अधर्मो दानप्रायश्चित्तादिना निराकर्तुम् । संनिपाते च व्यवहारिणां बहूनां वर्णक्रम आश्रयितव्यः । एष च दर्शने क्रमो वर्णानां यदा सर्वेषां[^१०६] तुल्यपीडा भवति । यदा त्व् अवरवर्णस्याप्य् आत्ययिकं कार्यं महद् वा तदा &ldquo;यस्य चात्ययिका पीडा&rdquo; इत्य् अनेन न्यायेन तद् एव प्रथमं पश्येत् न क्रमम् आद्रियेत । राज्यस्थित्यर्थो हि व्यवहारनिर्णय इत्य् उक्तम् अतो न यथाश्रुतम् आश्रयणीयम् ॥ ८।२४ ॥</p>
<blockquote>
<p><strong>बाह्यैर् विभावयेल् लिङ्गैर् भावम् अन्तर्गतं नृणाम् ।</strong></p>
</blockquote>
<p>**	स्वरवर्णेङ्गिताकारैश् चक्षुषा चेष्टितेन च ॥ ८।२५ ॥**</p>
<p>तथा चेदम् आह । अनुमानेनापि सत्यानृतवादिता व्यवहारतः साक्षिणां च निश्चेतव्या इति श्लोकार्थः । अतश् च स्वरादिग्रहणं प्रदर्शनार्थम् । तेन यन् निश्चितलिङ्गं[^१०७] तेन परिच्छिन्द्याद् इत्य् उक्तं भवति, न पुनः स्वरादिभिर् एव, सव्यभिचारित्वात् तेषाम् । अनुचितसभाप्रेवेशा हि महाप्रकृतिदर्शनेन सत्यकारिणो ऽपि स्वभावतो विक्रियन्ते । प्रगल्भास् तु संवृताकारा भवन्ति । स्वरश् च वर्णश् चेङ्गितं च स्वरवर्णेङ्गितानि, तेषाम् आकाराः <strong>स्वरवर्णेङ्गिताकाराः</strong> । आकारो विकारः । स्वाभाविकानां हि स्वरादीनाम् अन्यथात्वम् । तैर् <strong>विभावयेन्</strong> निश्चिनुयात् । <strong>भावम्</strong> अभिप्रायम् अन्तर्गतं मनुष्याणां विवादिसाक्ष्यादीनाम् । तत्र स्वरस्य विकारो वाचि गद्गदरुदितादि । वर्णस्य गात्ररूपविपर्ययादि । इङ्गितं स्वेदवेपथुरोमाञ्चादि । <strong>चक्षुषा</strong> संभ्रमक्रोधदृष्टिपातेन । <strong>चेष्टितेन</strong> हस्तनिक्षेपभ्रूविक्षेपादिना[^१०८] । स्वसंवेदम्[^१०९] चैतत्, यद् गूह्यमानम् अप्य् अभिप्रायं स्वरादयः प्रकाशयन्ति निपुणतो लक्ष्यमाणाः । यतः प्रसिद्धम् एतेषां गूड्ःआभिप्रायप्रकटनसामर्थ्यम् ॥ ८।२५ ॥</p>
<blockquote>
<p><strong>आकारैर् इङ्गितैर् गत्या चेष्टया भाषितेन च ।</strong></p>
</blockquote>
<p>**	नेत्रवक्त्रविकारैश् च गृह्यते ऽन्तर्गतं मनः ॥ ८।२६ ॥**</p>
<p>तथा हि, लोके[^११०] दृष्टशक्तितानेन[^१११] श्लोकेन स्वरादीनां पूर्वोक्तार्थाधिगमेन दर्शयतीत्य् अपौनरुक्त्यम् । तत्राक्रियन्ते विक्रयन्त इत्य् <strong>आकारा</strong> <strong>इङ्गिता</strong>दयः । <strong>इङ्गितं</strong> व्याख्यातम् । व्यक्तिभेदाद् बहुवचनम् । <strong>गतिः</strong> पूर्वश्लोकाद् अत्राधिका । सा प्रस्खलन्ती स्वभावतो ऽन्यथाभूता । <strong>भाषीतं</strong> पौर्वापर्यविरुद्धं वचनम् । <strong>वक्त्रविकार</strong> आस्यविशेषादिः । शेषं पूर्वश्लोक एव व्याख्यातम् । एतैर् विकृतैर् <strong>अन्तर्गतं</strong> चित्तं लौकिकैर् अन्यत्रापि गृह्यत इति समासार्थः ॥ ८।२६ ॥</p>
<blockquote>
<p><strong>बालदायादिकं रिक्थं तावद् राजानुपालयेत् ।</strong></p>
</blockquote>
<p>**	यावत् स स्यात् समावृत्तो यावद् वातीतशैशवः ॥ ८।२७ ॥**</p>
<p><span style="text-decoration:underline;">ननु</span> च व्यवहारदर्शनं वक्तव्यतया प्रस्तुतम् । तत्र कः प्रसङ्गो बालधनरक्षायाः ।</p>
<ul>
<li>span style=&ldquo;text-decoration:underline;&quot;&gt;उच्यते</span> । विवादपदताम् एवैतद् विषयान् निवर्तयितुम् इदम् आरभ्यते[^११२] । बालधनं राज्ञा स्वधनवत् परिपालनीयम् । अन्यथा पितृव्यादिबान्धवा मयेदं रक्षणीयं मयेदम् इति विवदेरन् । न चान्यः प्रसङ्गो ऽस्ति । आशङ्क्यमानव्यवहारवच् च । न केवलेषु राजधर्मेषूपदिश्यते अतो ऽस्मिन्न् एवावसरे वक्तव्यम्[^११३] । बालो दायादो ऽस्य तद् इदं <strong>बालदायादिकम्</strong> । दायादः स्वाम्य् अत्रोच्यते । बालस्वामिकं धनं <strong>तावद्</strong> <strong>राजा</strong> रक्षेद् <strong>यावद्</strong> असौ <strong>समावृत्तः</strong> गुरुकुलात् प्रत्यागतः <strong>यावद् वातीतशैशवः</strong> अतिक्रान्तबालभावः । अयं च विकल्पः । यो गृहशैशवो भवति तदर्थम् अतीतशैशवम् उच्यते । यस् तु व्रतकः स निवृत्ते ऽपि शैशवे[^११४] आ समावर्तनात् प्रतिपाल्यधनः स्यात् । अथ वा द्विजातीनां समावर्तनम् अवधिः, अन्येषां शैशवात्ययः ॥ ८।२७ ॥</li>
</ul>
<blockquote>
<p><strong>वशापुत्रासु चैवं स्याद् रक्षणं निष्कुलासु च ।</strong></p>
</blockquote>
<p>**	पतिव्रतासु च स्त्रीषु विधवास्व् आतुरासु च ॥ ८।२८ ॥**[^११५]</p>
<p>यः कश्चिद् अनाथस् तस्य सर्वस्य धनं राजा यथावत् परिरक्षेत् । तथा चोदाहरणमात्रं <strong>वशा</strong>दयः । एवं प्रजापालनम् अनुष्ठितं भवति । पूर्वस् तु श्लोकः कालनियमार्थः । <strong>वशा</strong> वन्ध्या । <strong>अपुत्रा</strong> असमर्थपुत्रा अविद्यमानपुत्रा दुर्गतपुत्रा वा । वशाश् चापुत्राश् चेति द्वन्द्वः ।</p>
<ul>
<li>
<p>span style=&ldquo;text-decoration:underline;&quot;&gt;ननु</span> च वशाप्य् अपुत्रैव ।</p>
</li>
<li>
<p>span style=&ldquo;text-decoration:underline;&quot;&gt;सत्यम्</span> । उभयोपादानं तु सत्य् अपि भर्तरि तस्याः संरक्षणार्थम् । तस्यां ह्य् अधिविन्नायां भर्ता निरपेक्षो भवति ।</p>
</li>
</ul>
<blockquote>
<p><strong>निष्कुला</strong>ग्रहणं तासां विशेषणम् । यासां न कश्चिद् देवरपितृव्यमातुलादिः[^११६] परिरक्षको ऽस्ति, स्त्रीत्वाच् च स्वयम् असमर्थाः, बान्धवास् तु मत्सरिणः, तासां एतद्[^११७] उच्यते । बन्धुभिर् हि स्त्रीणां शीलशरीरधनानि रक्षितव्यानि । तद् उक्तम् ।</p>
</blockquote>
<ul>
<li>
<p>विनियोगो ऽस्ति रक्षासु भरणे च स ईश्वरः ।</p>
</li>
<li>
<p>परिक्षीणे पतिकुले निर्मनुष्ये निराश्रये ॥</p>
</li>
<li>
<p>तत्सपिण्डेषु वासत्सु पितृपक्षः प्रभुः स्त्रियाः ।</p>
</li>
<li>
<p>पक्षद्वयावसाने तु राजा भर्ता प्रभुः स्त्रियाः ॥ (न्स्म् १३।२७–२९)</p>
</li>
<li>
<p>या तु स्वयम् एव कथंचिच् छक्ता, न तत्र बान्धवानां व्यापारो ऽस्ति । अत एवाह: <strong>आतुरास्व्</strong> इति । असामर्थ्यम् एतेन लक्ष्यते ।</p>
</li>
<li>
<p>span style=&ldquo;text-decoration:underline;&quot;&gt;अन्यैस्</span> त्व् आतुरभर्तृका आतुरा व्याख्याता । अविधवापि भर्तुर् असामर्थ्याद् राज्ञैव रक्ष्या स्याद् इति । निर्मनुष्याणाम् एतत् । कुलं बन्धुजातं यासां नास्ति ताः <strong>निष्कुलाः</strong> ।</p>
</li>
<li>
<p>span style=&ldquo;text-decoration:underline;&quot;&gt;अन्ये</span> तु कुलटां निष्कुलाम् आहुः । तासाम् अपि वेशाद्युपार्जितं धनम् अपतितानां राज्ञा रक्ष्यम् । अस्मिंश् च पक्षे स्वतन्त्रनिष्कुलाग्रहणम् ।</p>
</li>
</ul>
<blockquote>
<p><strong>पतिव्रतासु</strong> <strong>विधवासु</strong> । मृतभर्तृका विधवा । धव इति भर्तृनाम । तद्विरहिता विधवा । सा[^११८] चेत् पतिव्रता भवति[^११९] । तदा सा रक्ष्यधना[^१२०] । व्यभिचाररतानां तु स्त्रीधनानर्हत्वं स्मृत्यन्तरे पठ्यते:</p>
</blockquote>
<ul>
<li>
<p>अपकारक्रियायुक्ता निर्लज्जा चार्थनाशिका ।</p>
</li>
<li>
<p>व्यभिचाररता या च स्त्रीधनं न तु सार्हति ॥ इति ।</p>
</li>
</ul>
<p>तस्यास् तु निष्काशनं विहितम् । निष्काशनं च प्रधानवेश्मनो बहिरवस्थापनम्, न तु निर्वासनम् एव । यतः पतितानाम् अपि तासां गृहान्तिके वासो भकाच्छादनमात्रदानं च विहितम्:</p>
<ul>
<li>
<p>एवम् एव विधिं कुर्याद् योषित्सु पतितास्व् अपि ।</p>
</li>
<li>
<p>वस्त्रान्नपानं देयं च वसेयुश् च गृहान्तिके ॥ (म्ध् ८।१८७)</p>
</li>
</ul>
<p>तेन यः कश्चित् स्त्रीणां निर्वासनविधिः &ldquo;स्त्रीधनं द्रव्यसर्वस्वम्&rdquo; इत्यादिषु श्रूयते, स एवंविषय एव द्रष्टव्यः । तथापि याद्वद् भिक्षोत्सर्पणादिना किंचिद् अर्जितं तद् अर्हत्य् एव, न बान्धवा अपहरेयुः । इह त्व् अस्मिन्न् एव निमित्ते आधिवेदनं विहितम्, न तु स्त्रीधनापहारः । तथा ह्य् आह:</p>
<ul>
<li>
<p>मद्यपासाधुवृत्ता च प्रतिकूला च या भवेत् ।</p>
</li>
<li>
<p>व्याधिता चाधिवेत्तव्या हिंस्रार्थघ्नी च सर्वदा ॥ (म्ध् ९।८०)</p>
</li>
</ul>
<p>अतश् च मानवस्मृतिबलेन च &ldquo;स्त्रीधनं न तु सार्हति&rdquo; इत्य् एषा स्मृतिर् एव व्याख्यायते । आधिवेदनिकं स्त्रीधनम् एषा नार्हति, नैतस्यै देयम् इत्य् अर्थः । यद् उक्तम्: &ldquo;अधिविन्नस्त्रियै दद्याद् आधिवेदनिकं समम्&rdquo; (य्ध् २।१५२) इति, न तु प्राग्दत्तम् अस्या अपहर्तव्यम् ।</p>
<ul>
<li>
<p>span style=&ldquo;text-decoration:underline;&quot;&gt;वयं</span> तु ब्रूमः । पुरुषद्वेषिण्या व्यभिचाररतायाश् च युक्त एवापहारः । यत इहाप्य् उक्तम्:</p>
</li>
<li>
<p>अतिक्रामेत् प्रमत्तं या मत्तं रोगार्तम् एव वा ।</p>
</li>
<li>
<p>स त्रीन् मासान् परित्याज्या विभूषणपरिच्छदा ॥ (म्ध् ९।७८)</p>
</li>
</ul>
<p>भूषणपरिच्छदैर्[^१२१] वियुक्ता कर्तव्येत्य् अर्थः ॥ ८।२८ ॥</p>
<blockquote>
<p><strong>जीवन्तीनां तु तासां ये तद् धरेयुः स्वबान्धवाः ।</strong></p>
</blockquote>
<p>**	ताञ् छिष्याच् चौरदण्डेन धार्मिकः पृथिवीपतिः ॥ ८।२९ ॥**</p>
<p>बान्धवानां स्त्रीधनम् अपहरताम् अयं <strong>चोरदण्डः</strong> । ते हि बहुभिर् उपधाभिर् अपहरन्ति । अस्वतन्त्रैषा स्त्री किं ददाति किं वा भुङ्क्ते वयम् अत्र स्वामिन इति अचौराशङ्कया चोरदण्डो विधीयते । <strong>जीवन्तीनां</strong> <strong>तासां स्वबान्धवा</strong> देवरादयस् तद्धनं <strong>ये हरेयुस् ताञ् छिष्यात्</strong> <strong>पृथिवीपतिर्</strong> निगृह्णीयात् । चौरदण्डो[^१२२] वक्ष्यमाणः:</p>
<ul>
<li>
<p>येन येन यथाङ्गेन स्तेनो नृषु विचेष्टते ।</p>
</li>
<li>
<p>छेत्तव्यं तत् तद् एवान्यत् तन् मनोर् अनुशासनम् ॥ इति । (म्ध् ८।३३४)</p>
</li>
</ul>
<p>स्वबन्धुभ्यश् चैतद् विशेषेण राज्ञा रक्षितव्यम् । चौररक्षा तु स्वराष्ट्रविषया विहिता ॥ ८।२९ ॥</p>
<blockquote>
<p><strong>प्रनष्टस्वामिकं रिक्थं राजा त्र्यब्दं निधापयेत् ।</strong></p>
</blockquote>
<p>**	अर्वाक् त्र्यब्दाद् धरेत् स्वामी परेण नृपतिर् हरेत् ॥ ८।३० ॥**</p>
<p>यद् द्रव्यं स्वामिनो <strong>नष्टं</strong> प्रमादात् कथंचित् पथि गच्छतो भ्रष्टम्, अरण्ये कान्तारे वा स्थापयित्वारण्यपालैर् अन्यैर् वा राजपुरुषैर् लब्धं राजसकाशम् आनीतम्, तद् राज्ञा[^१२३] रक्षां कृत्वा राजद्वारे राजमार्गे वा प्रकाशं स्थापयितव्यम् । पटहघोषणेन वा कस्य किं हारितम् इति प्रकाशयितव्यम् । यतः प्रदेशाल् लब्धं तस्मिन्न् एव प्रदेशे रक्षिपुरुषाधिष्ठितं कर्तव्यम् । एवं <strong>त्रीणि</strong> वर्षाणि स्थापयितव्यम् । तत्र्<strong>आर्वाक्</strong> <strong>त्रिभ्यो</strong> वर्षेभ्यो यः कारणत आत्मीयं ज्ञापयेत् तस्योद्धृतवक्ष्यमाणषड्भागादिभागकं समर्पयितव्यम्, परतः स्वकोष्ठे प्रवेशनीयाम् इति ।</p>
<ul>
<li>
<p>प्रनष्टः स्वामी यस्य रिक्थस्य तत् <strong>प्रनष्टस्वामिकम् ।</strong> <strong>प्रनष्टो</strong> ऽविज्ञातः । <strong>रिक्थं</strong> धनम् । त्रयाणाम् अब्दानां समाहारस् <strong>त्र्यब्दम् ।</strong> त्रिवर्षवत् त्र्यब्दे ङीबभावः । अब्दशब्दः संवत्सरपर्यायः । <strong>निधापयेत्</strong> स्थापयेत् । <strong>अर्वाक् त्र्यब्दात्</strong> पूर्वं त्रिभ्यो वर्षेभ्यः, <strong>हरेत् स्वामी</strong> स्वीकुर्यात् । <strong>अर्वाक्</strong>शब्दो ऽवधौ दिग्देशादिकात् पूर्वम्[^१२४] आह ।</p>
</li>
<li>
<p>span style=&ldquo;text-decoration:underline;&quot;&gt;अन्ये</span> तु <strong>नृपतिर् हरेद्</strong> इति भोगानुज्ञानम् अपहारम् आहुः । न हि ऊर्ध्वम् अपि त्रिभ्यो वर्षेभ्यः परकीयस्य द्रव्यसापहारो युक्तः । तस्मात् त्रिभ्यो वर्षेभ्य ऊर्ध्वम् अनागच्छति स्वामिनि राज्ञा[^१२५] भोक्तव्यम् ।</p>
</li>
<li>
<p>span style=&ldquo;text-decoration:underline;&quot;&gt;तैर्</span>[^१२६] अयं श्लोकः कथं व्याख्यानीयः: &ldquo;यत् किंचिद् दशवर्षाणि&rdquo; (म्ध् ८।१४७) इति । यदि च परकीयस्यापहारो न युक्त इत्य् उच्यते भोगो ऽपि नैव युक्तः । परकीयं[^१२७] वस्त्रादिवद् भुज्यमानं नश्यत्य् एव । तत्रानपहारोपचारो युक्तः, भुक्तेर्[^१२८] एवापहारफलस्य सद्भावात् । गजतुरगादेस्[^१२९] तु कीदृशो भोग इति वाच्यम् । तस्मान् न यथाश्रुतार्थत्यागे कारणम् अस्ति । हरतिश् च गृह्णात्यर्थे असकृद् दृष्टप्रयोग <strong>ऋक्थं हरेद्</strong> इत्यादौ । तस्त्मात् <strong>परेण नृपतिर् हरेत्</strong> स्वीकुर्याद् इत्य् अयम् एवार्थः ॥ ८।३० ॥</p>
</li>
</ul>
<p><em>कथं पुनः स्वामी प्रनष्टे धने स्वामित्वं ज्ञापयेत् । अत</em>[^१३०] <em>आह</em> ।</p>
<blockquote>
<p><strong>ममेदम् इति यो ब्रूयात् सो ऽनुयोज्यो यथाविधि ।</strong></p>
</blockquote>
<p>**	संवाद्य रूपसंख्यादीन् स्वामी तद् द्रव्यम् अर्हति ॥ ८।३१ ॥**</p>
<p><strong>यः</strong> कश्चिद् आगत्य &ldquo;<strong>ममेदं</strong> स्वं द्रव्यम्&rdquo; <strong>इति ब्रूयात्,</strong> <strong>सो ऽनुयोज्यो यथाविधि</strong> । <strong>अनुयोज्यः</strong> प्रष्टव्य इत्य् अर्थः । को ऽसाव् अनुयोगविधिः । &ldquo;को भवान्, किं द्रव्यं हारितम्, किंरूपम्, किंपरिमाणम्, किंसंख्याकम्, संपतितम् अपतितं वा, यदि पतितं कस्मिन् देशे, तथा कुत आगमितं त्वया&rdquo; इत्य् एवं पर्यनुयोगः कर्तव्यः । स यदि संवादयति <strong>रूपसंख्यादीन्</strong> । रूपं प्राणिवस्त्रादिविषयं शुक्लं वस्त्रं [^१३१]गौर् वेत्येवमादि । तथा संख्या दश गावो वा युगानि वा । <strong>आदि</strong>ग्रहणाद् धस्तादिप्रमाणं सुवर्णादिपरिमाणं प्रकीर्णरूपकं वा । एतत् सर्वं संवादयति तदासौ स्वामी भवति । अतस् तद् <strong>द्रव्यम् अर्हति</strong> स्वीकर्तुम् । संवाद उच्यते: यादृशम् एकेन प्रमाणेन परिच्छिन्नं तादृशम् एव यद्य् अनेन[^१३२] परिच्छिद्यते । रूपसंख्यादिग्रहणं च प्रदर्शनार्थं स्वामित्वकारणानाम् अन्येषाम् अपि साक्ष्यादीनाम् ॥ ८।३१ ॥</p>
<blockquote>
<p><strong>अवेदयानो नष्टस्य देशं कालं च तत्त्वतः ।</strong></p>
</blockquote>
<p>**	वर्णं रूपं प्रमाणं च तत्समं दण्डम् अर्हति ॥ ८।३२ ॥**</p>
<p>मिथ्या प्रवर्तमानस्य दण्डो ऽयम् उच्यते । यो न ज्ञापयति <strong>नष्टस्य</strong> धनस्य <strong>देशं कालं</strong> च, अस्मिन् देशे काले वा हारितम्, <strong>तत्त्वतः</strong> परमार्थतह्ṁ <strong>वर्णं</strong> शुक्लादिकम्, <strong>रूपं</strong> पटी शाटकयुगं वेत्यादिकम् आकारम्, <strong>प्रमाणं</strong> पञ्चहस्तायामं सप्तहस्तमात्रं वा, <strong>अवेदयानः,</strong> तदा <strong>तत्समं</strong> यावति द्रव्ये मित्थ्याप्रवृत्तस् तत्तुल्यं <strong>दण्डम् अर्हति</strong> ॥ ८।३२ ॥</p>
<blockquote>
<p><strong>आददीताथ षड्भागं प्रनष्टाधिगतान् नृपः ।</strong></p>
</blockquote>
<p>**	दशमं द्वादशं वापि सतां धर्मम् अनुस्मरन् ॥ ८।३३ ॥**</p>
<p><strong>आददीत</strong> गृह्णीयात् <strong>षष्ठं भागं दशमं द्वादशं वा</strong> प्रनष्टलब्धाद् द्रव्यात् । अवशिष्टं स्वामिने ऽर्पयेत् । तत्र प्रथमे वर्षे द्वादशो भागो द्वितीये दशमस् तृतीये षष्ठ इति । अथ वा रक्षाक्लेशक्षयापेक्षो भागविकल्पः । <strong>सतां धर्मम् अनुस्मरन्</strong> शिषानाम् एष समाचार इति जानानः ॥ ८।३३ ॥</p>
<blockquote>
<p><strong>प्रनष्टाधिगतं द्रव्यं तिष्ठेद् युक्तैर् अधिष्ठितम् ।</strong></p>
</blockquote>
<p>**	यांस् तत्र चौरान् गृह्णीयात् तान् राजेभेन घातयेत् ॥ ८।३४ ॥**</p>
<p>प्रनष्टम् अधिगतं <strong>प्रनष्टाधिगतं</strong> पूर्वं प्रनष्टं पश्चाद् अधिगतम् । <strong>अधिष्ठितं</strong> <strong>युक्तैस्</strong> तत्परैर् आरक्षपुरुषैस् <strong>तिष्ठेत्</strong> । तथास्थितम् अपि यदि केचन <strong>चौरा</strong>[^१३३] <strong>गृह्णीयुस्</strong> <strong>तान् राजा इभेन</strong> हस्तिना <strong>घातयेत्</strong> । हस्तिग्रहणम्[^१३४] अदृष्टार्थम्[^१३५] ॥ ८।३४ ॥</p>
<blockquote>
<p><strong>ममायम् इति यो ब्रूयान् निधिं सत्येन मानवः ।</strong></p>
</blockquote>
<p>**	तस्याददीत षड्भागं राजा द्वादशम् एव वा ॥ ८।३५ ॥**</p>
<p>निखातायाम् भूमौ गुप्तं स्थापितं धनं <strong>निधिर्</strong> उच्यते । वर्षशतिका वर्षसहस्रिकाश् च निधयो भवन्ति । तत्र यदि भूमेर् विदार्यमाणायाः कथंचित् केनचिन् निधिर् आसाद्यते, स तु राजधनम् । तथा च गौतमः: &ldquo;निध्यधिगमो राजधनम्&rdquo; (ग्ध् १०।४३) इति । एतच् चास्मर्यमाणनिधातृके निधौ द्रष्टव्यम् । तस्याख्याता षष्ठं लबेतेत्य् उक्तम् । अयं तु श्लोको यत्राख्यातैव निधाता तत्पुरुषो वा पितृपितामहादिश् तद्विषयो द्रष्टव्यः । <strong>ममायं निधिर् इति यो ब्रूयात् सत्येन</strong> प्रमाणेन ज्ञापयेद् इत्य् अर्थः । <strong>तस्याददीत षड्भागम्</strong> इति । निश्चिते तत्स्वामिकत्वे राज्ञः षष्ठादिभागग्रहणम् । विकल्पश् चाख्यातृगुणापेक्षया ॥ ८।३५ ॥</p>
<blockquote>
<p><strong>अनृतं तु वदन् दण्ड्यः स्ववित्तस्यांशम् अष्टमम् ।</strong></p>
</blockquote>
<p>**	तस्यैव वा निधानस्य संख्ययाल्पीयसीं कलाम् । ८।३६ ॥**</p>
<p>यस् तु मयायं निहितो मत्पूर्वजेन वेति[^१३६] प्रतिज्ञां न साधयति सो ऽसत्यवादी[^१३७] दण्ड्यः । यावत् तस्य वित्तम् अस्ति, ततो ऽष्टमं भागं <strong>तस्यैव वा</strong> <strong>निधानस्याल्पीयसीं कलां</strong> मात्रां भागम् इत्य् अर्थः । न तु तद् एव द्रव्यं सुवर्णादिकं दापयेत्, किं तु तत्परिमाणम् अन्यद् वा सममूल्यं यया धनमात्रया दण्डितो ऽवसादं न[^१३८] गच्छेद् विनयं वा ग्राह्येत । अनुबन्धादिविशेषापेक्षया पुरुषगुणापेक्षया च विकल्प आश्रयणीयः । आतिशायनिकात् पूर्वदण्डात् स्वल्पो दण्ड इति ज्ञापयति । तेन यस्य बहु वित्तं स्वल्पो निधिः, तत्र निध्यपेक्षां मात्राम् अष्टमांशम्[^१३९] अर्थाधीनां दण्ड्यः । सा ह्य् अल्पीयसी भवति ॥ ८।३६ ॥</p>
<p>**	विद्वांस् तु ब्राह्मणो दृष्ट्वा पूर्वोपनिहितं निधिम् ।**</p>
<p>**	अशेषतो ऽप्य् आददीत सर्वस्याधिपतिर् हि सः ॥ ८।३७ ॥**</p>
<p>[^१४०]<strong>विद्वान् ब्राह्मणः</strong> पूर्वैः पित्रादिभिर् उपहितं <strong>निधिं</strong> यदा पश्येत् तदा सर्वम् एव्<strong>आददीत</strong>, न राज्ञे पूर्वोक्तं भागं दद्यात् । अस्यार्थवादः: <strong>सर्वस्याधिपतिर् हि सः</strong> । तथा चोक्तम्: &ldquo;सर्वं स्वं[^१४१] ब्राह्मणस्येदम्&rdquo; (म्ध् १।१००) इति । एतच् च्<strong>आसेषतो</strong> ग्रहणं यो ब्राह्मणस्वामिक एव निधिः । यस् त्व् अविज्ञातस्वामिकः तस्मिन् विद्वद्ब्राह्मणदृष्टे[^१४२] ऽप्य् अस्त्य् एव राज्ञो भागः । यतो वक्ष्यति &ldquo;निधीनां तु पुराणानाम्&rdquo; (म्ध् ८।३९) इति ॥ ८।३७ ॥</p>
<blockquote>
<p><strong>यं तु पश्येन् निधिं राजा पुराणं निहितं क्षितौ ।</strong></p>
</blockquote>
<p>**	तस्माद् द्विजेभ्यो दत्वा ऽर्धम् अर्हं कोशे प्रवेशयेत् ॥ ८।३८ ॥**</p>
<p>यो राज्ञा स्वयं निधिर् अधिगतस् तस्मान् निधेर् अयं ब्राह्मणेभ्यो दाननियमो राज्ञः । <strong>कोश</strong>शब्देन वित्तसंचयस्थानम् उच्यते । <strong>पुराणं निहितं क्षिताव्</strong> इति निधिरूपानुवादः ॥ ८।३८ ॥</p>
<blockquote>
<p><strong>निधीनां तु पुराणानां धातूनाम् एव च क्षितौ ।</strong></p>
</blockquote>
<p>**	अर्धभाग् रक्षणाद् राजा भूमेर् अधिपतिर् हि सः ॥ ८।३९ ॥**</p>
<p>अन्येनापि दृष्टस्य निधे राज्ञा भागः पूर्वोक्तो ग्रहीतव्य इत्य् अस्य विधेर् अर्थवादो ऽयम्: <strong>निधीनां</strong> हि <strong>पुराणानाम्</strong> इति । <strong>धातूनाम् एव च क्षितौ:</strong> अयं त्व् अप्राप्तविधिः । सुवर्णरूप्यादिबीजम्[^१४३] मृदः सिन्दूरकालाञ्जनाद्याश् च धातवः । सुवर्णाद्याकरभूमीर् यः खनति, यो वा पर्वतादिषु गैरिकादिधातून् उपजीवति, तेनापि पूर्ववद् राज्ञे भागो दातव्यः । <strong>अर्धभाग्</strong> इति अर्धशब्दो ऽंशमात्रवचनः समासनिर्देशात्, यथा ग्रामार्धो नगरार्धम् इति । नपुंसकलिङ्गस् तु समप्रविभागः । इह तु समासे लिङ्गविशेषप्रतिपत्त्यभावात् पूर्वस्य[^१४४] <strong>च</strong>शब्दवशात्[^१४५] षड्दशद्वादशादेर् भागस्य प्रकृतत्वात् तद्वचनो विज्ञायते । अर्धं भजत एकदेशं गृह्णातीत्य् अर्थः । अत्र हेतुः, <strong>रक्षणाद्</strong> इति । यद्य् अपि क्षितौ निहितस्य केनचिद् अज्ञानान् न राजकीयरक्षोपयुज्यते, तथापि तस्य बलवतापहारः संभाव्यते । अतो ऽस्त्य् एव रक्षाया अर्थवत्त्वम् । एतदर्थम् एवाह: <strong>भूमेर् अधिपतिर् हि सः</strong> । प्रभुर् असौ भूमेः । तदीयायाश् च भुवो यल् लब्धं तत्र युक्तं तस्य भागदानम् ॥ ८।३९ ॥</p>
<blockquote>
<p><strong>दातव्यं सर्ववर्णेभ्यो राज्ञा चौरैर् हृतं धनम् ।</strong></p>
</blockquote>
<p>**	राजा तद् उपयुञ्जानश् चौरस्याप्नोति किल्बिषम् ॥ ८।४० ॥**</p>
<p><strong>चौरैर्</strong> यन् नीतं किंचिद् <strong>धनं</strong> तद् राजा प्रत्याहृत्य नात्मन्य् उपयुञ्जीत । किं तर्हि, य एव मुषितास् तेभ्य एव प्रतिपादयितव्यम् । <strong>सर्व</strong>ग्रहणेन च चण्डालेभ्यो ऽपि देयम् इति । &ldquo;चौराहृतम्&rdquo; इत्य् अन्यस्मिन् पाठे चौरैः आहृतम्[^१४६] इति विगृह्य साधनं &ldquo;कृता&rdquo; (पाण् २।१।३२) इति समासः । पाठान्तरे &ldquo;चौरहृतम्&rdquo; इति &ldquo;तृतीया&rdquo; (पाण् २।१।३०) इति योगविभागात् पूर्ववद् वा समासः । अयं त्व् अत्रार्थः: यच् चौरैर् हृतम् अशक्यप्रत्यानयनं तद् राज्ञा स्वकोशाद् दातव्यम् ।</p>
<ul>
<li>उत्तरश्लोकार्ध[^१४७] एवं योजनीयः: <strong>राजा तद् उपयुञ्जान</strong> इति । अनेकार्थत्वाद् धातूनाम् उपपूर्वो युजिर् लक्षणया वाप्रतिपादन[^१४८] एव द्रष्टव्यः । यो ह्य् अन्यस्मै प्राप्तकालं धनं न ददाति, स्वप्रयोजनेषु विनियुङ्क्ते, तेन तदीयम् एव तदुपयुक्तं भवतीति युक्तम् उच्यते: <strong>राजा</strong> <strong>तद् उपयुञ्जानश्</strong> <strong>चौरस्याप्नोति किल्बिषम्</strong> । किल्बिषं[^१४९] पापम् ॥ ८।४० ॥</li>
</ul>
<blockquote>
<p><strong>जातिजानपदान् धर्मान् श्रेणीधर्मांश् च धर्मवित् ।</strong></p>
</blockquote>
<p>**	समीक्ष्य कुलधर्मांश् च स्वधर्मं प्रतिपादयेत् ॥ ८।४१ ॥**</p>
<p>कुरुकापिशकाश्मीरादिदेशो नियतावधिः जनपदम् । तत्र भवा धर्मा <strong>जानपदाः</strong> । केचित्[^१५०] तत्र भवन्ति ये तद्देशव्यपदेशैर् अनुष्ठीयन्ते । अथ वा तन्निवासिनो जना मञ्चाः क्रोशन्तीतिवत् जनपदशब्देनाभिधीयन्ते । तेषाम् अनुष्ठेया जानपदाः । &ldquo;तस्येदम्&rdquo; (पाण् ४।३।१२९) इति तद्धितः । जातेर् जानपदा <strong>जातिजानपदा</strong> इति षष्ठीसमासः । जातिमात्रविषया देशधर्मा राज्ञा परिपालनीयाः । <strong>समीक्ष्य</strong> विचार्य — किम् आम्नायैर् विरुद्धा अथ न, तथा पीडाकराः कस्यचिद् उत न — एवं विचार्य, ये ऽविरुद्धाश् तान् <strong>प्रतिपादयेद्</strong> अनुष्टापयेद् इत्य् अर्थः । तथा च वक्ष्यति &ldquo;सद्भिर् आचरितं यत् स्यात्&rdquo; (म्ध् ८।४६) इति ।</p>
<ul>
<li>
<p>अथ वा जातयश् च ते जानपदाश् चेति विशेषणसमासः । जातिशब्देन च नित्यत्वं लक्ष्यते । प्रशंसामात्रं चैतत् देशधर्माणाम् । यथा जातिर् नित्या एवं[^१५१] देशधर्मा अपि शास्त्राविरुद्धा नित्याः । ते नित्यवद् अनुष्ठेया दृष्टार्था[^१५२] गोप्रचारोदकक्षरणादयः । यथा ग्रामीणा अत्र प्रदेशे गावो न चारणीया इति समयम् आश्रयन्ति कस्यचित् कार्यस्य सिद्ध्यर्थं तत्र यो व्यतिक्रामति स राज्ञा दण्ड्यः ।</p>
</li>
<li>
<p>अथ वा जनपदे भवा <strong>जानपदा</strong> देशनिवासिन उच्यन्ते । जात्या जानपदा <strong>जातिजानपदाः</strong> । जातिर् जन्मोत्पत्तिर् इति यावत् । एतेन देशसंबन्धस्य[^१५३] पुरुषाणां नित्यता लक्ष्यते । ये तद्देशजास् तद्देशाभिजनास् तन्निवासिनश् च गृह्यन्ते, तेषां सर्वविशेषणविशिष्टानाम्[^१५४] अनिदंप्रथमतो जाता ये धर्मास् ते जातिजानपादशब्देनोच्यन्ते । &ldquo;वृद्धाच् छः&rdquo; (पाण् ४।२।११४) इति तद्धिते प्रसक्ते छान्दसत्वाद् अणेव कृतः ।</p>
</li>
<li>
<p>अथ वाभेदोपचारात् पुरुषशब्दस् तत्संबन्धिषु धर्मेषु प्रयुक्तः । तेनायं[^१५५] देशनियमो धर्माणां स एवंविधात् पुरुषात् प्रतिद्रष्टव्यः । एते हि देशधर्मा म्लेच्छानां[^१५६] न पुनर् आर्याणाम् । ते[^१५७] हि तिर्यक्समानधर्माणो ऽन्यत्रानधिकृताः स्वसमाचारप्रसिद्धं धर्मम् अनुतिष्ठन्ति मातृविवाहादि[^१५८] । सो ऽयं[^१५९] सार्वभौमेन न[^१६०] निवारणीयः । स्वदेशाचारवतां तेषां जातिधर्मो ऽयं[^१६१] जनपदनिवासबन्धेनाभ्यनुज्ञानात्,[^१६२] आम्नायविरोधो[^१६३] ऽप्य् अत्र नास्ति । अधिकृतानां विरोधात् विरोधो न तिरश्चाम् ।</p>
</li>
<li>
<p>span style=&ldquo;text-decoration:underline;&quot;&gt;ननु</span> &ldquo;अहिंसा सत्यम् अक्रोधः शौचम् इन्द्रियसंयमः&rdquo; (म्ध् १०।६३) इति प्रतिलोमाधिकारेणैवोक्तम् । म्लेच्छाश् च प्रतिलोमा[^१६४] एव । तत्र यदि मातृविवाहे मूत्रोत्सर्गे चोदकशुद्ध्यभावे न दुष्यति, क इन्द्रियसंयमः कीदृशं वा शौचम् इति ।</p>
</li>
<li>
<p>span style=&ldquo;text-decoration:underline;&quot;&gt;उक्तम्</span> एतत् । आर्यावर्तमध्यवर्तिनाम्[^१६५] एते धर्माः शौचादयः । चातुर्वर्ण्ये तु तत्तद्देशनियमो[^१६६] धर्माणां नास्ति । केचिद् अदृष्टार्था देशधर्मा इति वक्ष्यामः ।</p>
</li>
<li>
<p>एककार्यापन्ना वणिक्कारुकुसीदिचातुरिकादयः[^१६७] । तेषां धर्माः <strong>श्रेणीधर्माः</strong> । यथा केचन वणिङ्महत्तरा वचनेन परिच्छिन्नं राज्ञो भागं प्रयच्छन्ति — &ldquo;इमां वणिज्यां वयम् उपजीवाम एष ते राजभागो ऽस्माकं यावल् लाभो ऽस्तु न्यूनो ऽधिको वा&rdquo; । तत्र राज्ञाभ्युपगते वणिज्ये लाभातिशयार्थं राष्ट्रविरोधिनीं चेतरेतरव्यवस्थां कुर्वन्ति — इदं द्रव्यम् इयन्तं कालम् अविक्रेयम्, अयं राज्ञो ऽपदेशेनार्थो[^१६८] दण्डः पतति, देवतोत्सवार्थो वा । तत्र यदि कश्चिद् व्यतिक्रामति स एवं श्रेणीधर्मव्यतिक्रामन् दण्ड्यः ।</p>
</li>
</ul>
<blockquote>
<p><strong>कुलधर्मा</strong> इति । कुलं वंशः । तत्र प्रख्यातमहिम्ना पूर्वजेन धर्मः प्रवर्तितो भवति यो ऽस्मद्वंशजः कुतश्चन धनं लभेत स नादत्वा ब्राह्मणेभ्यो ऽन्यत्र विनियुञ्जीतेत्यादयो धर्माः । तथा, सति योग्यत्वे य एव पूर्वपुरुषाणां याजकाः कन्यादिसंप्रदानभूता वा त एव कार्याः[^१६९] । तदतिक्रामन् राज्ञो ऽनुष्ठापयितव्यः । एतेषां च सामवायिकत्वाद् अधर्मत्वशङ्कया पुनर्वचनम् । न चायं संविद्व्यतिक्रम इति वक्ष्यामः ॥ ८।४१ ॥</p>
</blockquote>
<blockquote>
<p><strong>स्वानि कर्माणी कुर्वाणा दूरे सन्तो ऽपि मानवाः ।</strong></p>
</blockquote>
<p>**	प्रिया भवन्ति लोकस्य स्वे स्वे कर्मण्य् अवस्थिताः ॥ ८।४२ ॥**</p>
<p>पूर्वोक्तस्य जानपदादेर् धर्मस्य दृष्टादृष्टतानेन प्रदर्श्यते । <strong>स्वानि कर्माणि</strong> कुलस्थित्यनुरूपाणि ये कुर्वन्ति ते दूरस्था अपि <strong>प्रिया भवन्ति</strong> । सर्वस्यान्यो निकटवर्ती संसर्गातिशयात् प्रियो भवति । स्वकर्मकारी तु दूरस्थ एव प्रियः । <strong>स्वे स्वे कर्मण्य् अवस्थिता</strong> इत्य् अनेन परकर्माननुष्ठानम् आह । ये न परकर्माणि कुर्वन्ति ते सर्वस्य प्रिया भवन्तीति श्लोकार्थः ॥ ८।४२ ॥</p>
<blockquote>
<p><strong>नोत्पादयेत् स्वयं कार्यं राजा नाप्य् अस्य पूरुषः ।</strong></p>
</blockquote>
<p>**	न च प्रापितम् अन्येन ग्रसेनार्थं कथंचन ॥ ८।४३ ॥**</p>
<p><strong>कार्यं</strong> विवादवस्तु । तद् <strong>राजा स्वयं</strong> <strong>न</strong> प्रवर्तयेत् । कस्यचिद् दूष्यस्योपघातार्थं धनिनो वा धनग्रहणार्थं न तदीयम् ऋणिकम् अन्यं वापराद्धम् उद्वेजयेत्: एष ते धारयति किम् इति ममाग्रतो नाकर्षसि, एतेन वा तावद् अपराद्धं यावद् अहम् एनं निपातयामि — इत्य् एवं राज्ञा न कर्तव्यम्, सत्य् अपि द्वेषे धनलोभे वा । <strong>न च प्रापितम्</strong> आवेदितम् <strong>अन्येना</strong>र्थिना <strong>ग्रसेत</strong> निगिरेन् नोपेक्षेतेति यावत् । अवधीरणायां निगिरेद् इति प्रयुज्यते । तत्समानार्थश् च ग्रसतिः । तथा च वक्तारो भवन्ति यावत् किंचिद् अस्योच्यते तत् सर्वं निगिरति न किंचिद् अयं प्रतिवक्ति ।</p>
<ul>
<li>
<p>span style=&ldquo;text-decoration:underline;&quot;&gt;अन्ये</span> तूत्तरं श्लोकार्धम् एवं व्याचक्षते । <strong>न च प्रापितं</strong> व्यवहाराद् अन्येन प्रकारेण्<strong>आर्थं</strong> धनं <strong>ग्रसेत</strong> स्वीकुर्यात् । यदि हि राजा छललेशोद्देशिकया धनदण्डे प्रवर्तेत ततः परलोके दोषो द्रष्टव्यः । स्वराज्ये[^१७०] चोपघातः स्यात् ।</p>
</li>
<li>
<p>span style=&ldquo;text-decoration:underline;&quot;&gt;अथेदम्</span> अपरं केषांचिद् व्याख्यानम् । <strong>नोत्पादयेत् स्वयं कार्यं</strong> <strong>राजा</strong> । साक्षाद् उपलभ्याप्य् अकार्यकारिणं न स्वयं किंचिद् ब्रूयात्, तस्य पराधीनेन यावद् व्यवहारेण नाकृष्टः । येन व्यवहारदर्शनम् एव पराजितस्य निग्रहाय भवति, न राजा । एतच् च ऋणादानादिष्व्[^१७१] एव द्रष्टव्यम् । ये तु स्तेनसाहसिकादयः कण्टकस्थानीयास् तान् राजा स्वयम् एवावगम्य गृह्णीयात् । शेषं समानम् ।</p>
</li>
</ul>
<blockquote>
<p><strong>नाप्य् अस्य पूरुष</strong> इति अस्य राज्ञः पुरुषो ऽधिकारी मनुष्यः ॥ ८।४३ ॥</p>
</blockquote>
<blockquote>
<p><strong>यथा नयत्य् असृक्पातैर् मृगस्य मृगयुः पदम् ।</strong></p>
</blockquote>
<p>**	नयेत् तथानुमानेन धर्मस्य नृपतिः पदम् ॥ ८।४४ ॥**</p>
<p>यद् उक्तं न स्वयं दृष्ट्वापि राजा सहसा कंचिद् आक्रमेत वा निगृह्णीयाद् यतः नर्मणाप्य् एतत् संभवति । कथं पुनर् एतद् अवगन्तव्यम्,[^१७२] किं परिहासकृतम् एतद् उत क्रोधाद्यनुबन्धकृतम् इति । अत आह <strong>अनुमानेन्</strong>ऐतज् ज्ञातव्यम् । <strong>यथा</strong> <strong>मृगयुर्</strong> मृगव्याधो विद्ध्वा मृगं नष्टं दृष्टिपथाद् अपक्रान्तं छिद्रनिसृतैर् <strong>असृक्पातैः</strong> स्रवद्भिः शोणितैः <strong>पदं मृगस्य नयत्य्</strong> आसादयत्य् एवं राजा<strong>नुमानेन</strong> परोक्षे प्रत्यक्षे वार्थकारणं निश्चिनुयात् । धर्मश् च कृतव्यवहारविषयस् तत्त्वावगमः । उक्तस्याप्य् अनुमानस्य पुनर्वचनं स्मृतिदार्ढ्यार्थम् ॥ ८।४४ ॥</p>
<blockquote>
<p><strong>सत्यम् अर्थं च संपश्येद् आत्मानम् अथ साक्षिणम् ।</strong></p>
</blockquote>
<p>**	देशं रूपं च कालं च व्यवहारविधौ स्थितः ॥ ८।४५ ॥**</p>
<p><strong>व्यवहारविधौ</strong> व्यवहारकर्मणि <strong>स्थितः</strong> प्रवृत्तो न केवलं व्यवहाराक्षराणि <strong>संपश्येद्</strong> यावद् एतद् अपरं सत्यादि ।</p>
<ul>
<li>तत्र <strong>सत्यस्य</strong> दर्शनं — यद्य् अप्य् अर्थिप्रत्यर्थिनोर् अन्यतरेण शालीनतया परिपूर्णाक्षरं नाभिहितं तथापि यदि राजा प्रमाणान्तरतः पूर्वोक्ताद् वानुमानाद् एव कथंचिद् ईदृशो ऽयम् अर्थ इति निश्चेतुं पारयेत् तदा तद् आश्रयेन् नोपेक्षेत, अनेनैतन् न सर्वम् उक्तम् इति । तद् उक्तम्: &ldquo;छलं निरस्य भूतेषु व्यवहारान् नयेन् नृपः&rdquo; (य्ध् २।१९) इति ।</li>
</ul>
<blockquote>
<p><strong>अर्थस्य</strong> दर्शनम् — <strong>अर्थ</strong>शब्दो धनवचनः प्रयोजनवचनो वा । तत्र यदि महान्तम् अर्थम् आसादयेत् तदा त्यक्त्वाप्य् अन्यानि राजकार्याणि नोद्विजेत, व्यवहारेक्षणं कुर्याद् एव । अथ वा यदि कश्चिद् ब्रूयात् साक्षिभिर् अर्थ एतस्माद् गृहीतो ऽन्येन वा सभ्येन[^१७३] तत्र निरूपयितव्यं यद् एतद् व्यवहारपदं यदि स्वल्पं न संभवति धनग्रहणम् । अथ गुरु सभ्याः साक्षिणश् च दैन्यं गतास् तदा संभावनीयं प्रमाणान्तराच् च निश्चेतव्यम् ।</p>
</blockquote>
<ul>
<li>एतच् <strong>चात्मानं साक्षिणं</strong> कृत्वा गवेषणीयम् । एतद् उक्तं भवति । कण्टकशोधनन्यायेन चारैश् चारयेत् । अथ वात्मानं संपश्येद् आत्मनो ऽवस्थां संपश्येत् कोशक्षयं महाकोशतां वा । अस्मिन् पक्षे साक्षिण इति स्वतन्त्रं पदम् ।</li>
</ul>
<blockquote>
<p><strong>देशस्य</strong> दर्शनम् — क्वचिद् अल्पो ऽप्य् अर्थो महत्त्वम् आसादयति, महान् अपि यो ऽन्यत्र स क्वचिल्[^१७४] लघु भवतीति । एतद् देशस्य दर्शनम् ।</p>
</blockquote>
<ul>
<li>एवं <strong>कालो</strong> ऽपि द्रष्टव्यः।</li>
</ul>
<blockquote>
<p><strong>रूपं</strong> व्यवहारवस्तुस्वभावः । तस्य गुरुलघुतां पश्येद् इति ।</p>
</blockquote>
<ul>
<li>span style=&ldquo;text-decoration:underline;&quot;&gt;अन्यैश्</span> तु व्याख्यातम् । सत्यार्थयोः सारफलतां पश्येद् आत्मानं साक्षिणं कृत्वा[^१७५] । एतद् उक्तं भवति । अर्थात् सत्यं गुरुत्वेन महाप्रयोजनत्वाद् उभयोर् लोकसाधनरूपतयाश्रयितव्यम् । अर्थस् त्यक्तव्यो ऽसारत्वात् । देशः स्वर्गादिः सत्यसमाश्रयप्राप्यः । कालश् चिरं तत्र वासः । रूपं सुरूपं सुन्दरं महोहरम् । एतद् एव विपरीतम्, सत्यत्यागेन केवलार्थसमाश्रयणात् ॥ ८।४५ ॥</li>
</ul>
<blockquote>
<p><strong>सद्भिर् आचरितं यत् स्याद् धार्मिकैश् च द्विजातिभिः ।</strong></p>
</blockquote>
<p>**	तद् देशकुलजातीनाम् अविरुद्धं प्रकल्पयेत् ॥ ८।४६ ॥**</p>
<p><strong>सन्तः</strong> प्रतिषिद्धवर्जकाः, <strong>धार्मिकाः</strong> विहितानुष्ठायिनः । यद्य् अप्य् एक एव शब्द उभयम् अर्थं प्रतिपादयितुं शक्नोति तथापि भेदोपानानाद् विषयविभागेनैवं व्याख्यायते । तैर् <strong>यद् आचरितम्</strong> अनुपलभ्यमानश्रुतिस्मृतिवाक्यं <strong>तद् देशकुलजातीनां प्रकल्पयेद्</strong> अनुष्ठापयेत् । <strong>अविरुद्धं</strong> श्रुतिस्मृतिभिर् उपलभ्यमानाभिः । यद् उक्तम् &ldquo;जातिजानपदान् धर्मान्&rdquo; (म्ध् ८।४१) इत्य् अत्र श्लोके देशकुलाद्याचारस्य प्रामाण्यम्, तस्यानेन विशेषः कथ्यते । आम्नायेनाविरोधे[^१७६] तत् प्रमाणम्, न विरोधे तत् प्रमाणम् । तेन दृष्टार्थान्य् अपि ग्रामदेशराजकार्याणि शास्त्राविरुद्धान्य् आदरणीयानि, न विरुद्धानि । यथा क्वचिद् देश ऋणिक आत्मानं विक्रय्य धनं दाप्यते । तच् च &ldquo;कर्मणापि समम्&rdquo; (म्ध् ८।१७७) इत्य् अनेन विरुद्धम् । अन्यच् च श्लोकेन दर्शितम् । अन्यस्य त्व् आचारस्य शिष्टसंबन्धितयैव प्रामाण्यम् उक्तम् &ldquo;आचारश् चैव साधूनाम्&rdquo; (म्ध् २।६) इति । न च तद्विरुद्धार्थसमाचरणेन साधुत्वम् उपपद्यते । तस्माद् यन् नादृष्टाय[^१७७] तद्विषयो ऽयम् उपदेशः ।</p>
<ul>
<li>
<p>span style=&ldquo;text-decoration:underline;&quot;&gt;अन्यस्</span> त्व् आह । देशान्तरे धार्मिकैः सद्भिर् द्विजैर् यद् अविरुद्धं[^१७८] श्रुत्या स्मृत्यन्तरेण वाचर्यते तद् देशान्तरे ऽपि राजा प्रकल्पयेत् । यथा उद्वृषभयज्ञादय उदीच्येषु प्रसिद्धास् ते प्राच्यैर् दाक्षिणात्यैः प्रतीच्यैश् चानुष्ठेयाः । कुतः । आचाराद् धि स्मृतिर् अनुमातव्या, स्मृतेः श्रुतिः । सा च यद्य् एवम् अनुमीयते &ldquo;उदीच्यैर् एतत् कर्तव्यम्&rdquo; इति, तत्र तद्धितस्य बहुष्व् अर्थेषु स्मरणात् &ldquo;तत्र जातः&rdquo; (पाण् ४।३।२५), &ldquo;तत्र भवः&rdquo; (पाण् ४।३।५३), &ldquo;तत आगतः&rdquo; (पान् ४।३।७४), तम् अभिप्रस्थितः &ldquo;शेषे&rdquo; (पाण् ४।२।९२) इति चैतस्य लक्षणविकारोभयरूपत्वाद्[^१७९] अन्येष्व् अप्य् अर्थेषु प्रतिपदम् अनुपातेषु[^१८०] तद्धितस्मरणान् नास्त्य् उदीच्यो नाम, य उदीच्यशब्देन निवर्त्येत । ततश् च पुरुषमात्रेणैतत् कर्तव्यम् इत्य् आपतति, देशसमाख्याया नियतनिमित्तत्वाभावेनानियामकत्वात् । अथैवं वाक्यम् अनुमीयेत: &ldquo;उदीच्यां जातेन तद्देशवासिना वा,&rdquo; तद् अपि व्यभिचारि । तत्र जातो ऽपि[^१८१] नान्यत्र करोति, तन्निवास्य् अप्य् अन्यत्र जातो न करोत्य् एव । अथ &ldquo;उदग्देशाभिजनस् तन्निवासी च&rdquo; इति: अनित्यत्वाद्[^१८२] अभिजननिवासयोस् तद् अपि न युक्तम् एव । न हि जातिगुणगोत्राणीवाभिजननिवासौ नित्यौ । तस्मान् नित्यस्य[^१८३] कस्यचिद् अनुष्ठातॄणाम् अवछेदकस्यानुपपत्तेः सर्वविषया धर्माः । न देशधर्मा नाम केचन सन्ति । अनेनैव न्यायेन कुलधर्मा अपि ।</p>
</li>
<li>
<p>span style=&ldquo;text-decoration:underline;&quot;&gt;कथं</span> तर्हि &ldquo;देशधर्माः कुलधर्माः&rdquo; इति च स्मृतिकारैर् भेदेन व्यपदिश्यन्ते ।</p>
</li>
<li>
<p>span style=&ldquo;text-decoration:underline;&quot;&gt;उक्तं</span> दृष्टार्था नियता व्यवस्था । तत्र धर्मस् तस्य च नियम उपपद्यत इति उक्तम् । कुलं च गोत्रैकदेशः । यस् तु कृत्स्नगोत्रधर्मः, यथा &ldquo;न वासिष्ठा वैश्वामित्रैः संबध्नीयुः&rdquo;[^१८४] इति, स नित्यत्वाद् गोत्रव्यपदेशस्य नित्य एवेति[^१८५] विरम्यते ॥ ८।४६ ॥</p>
</li>
</ul>
<p><em>यत् सर्वेषु व्यवहारपदेषु साधारणं तद् उक्तम् । विशेषविवक्षायाम् इदम् आह ।</em></p>
<blockquote>
<p><strong>अधमर्णार्थसिद्ध्यर्थम् उत्तमर्णेन चोदितः ।</strong></p>
</blockquote>
<p>**	दापयेद् धनिकस्यार्थम् अधमर्णाद् विभावितम् ॥ ८।४७ ॥**</p>
<p>&ldquo;सोपचयं कालान्तरे दास्यामि&rdquo; इति यो धनम् अन्यस्माद् गृह्णाति सो <strong>ऽधर्मर्णः</strong> । यस् तु &ldquo;सोपचयं प्रत्यादास्यामि&rdquo; इति प्रयुङ्क्ते स <strong>उत्तमर्णः</strong> । संबन्धिशब्धाव् एतौ । अधमर्णस्यार्थः । <strong>अर्थो</strong> धनं प्रकरणाद् यद् एवोत्तमर्णाय देयं तद् एवोच्यते । तस्य <strong>सिद्धिर्</strong> उत्तमर्णं प्रति निर्याणम्[^१८६] । द्वितीयो ऽर्थशब्दः प्रयोजनवचनः । अयं समुदायार्थः । उत्तमर्णेन यदा राजा <strong>चोदितो</strong> भवत्य् अधमर्णेन यो गृहीतो ऽर्थः स मे सिद्ध्यतु, दापयतु, भवान्, राजा  त्व् अधमर्णात् तदा <strong>दापयेद् धनिकस्यार्थम्</strong> । धनम् अस्यास्तीति <strong>धनिकः</strong> । उत्तमर्ण एव च प्रसिद्ध्या धनिक उच्यते । <strong>दापयेद्</strong> इति संबन्धाच् चतुर्थी प्राप्ता । सा त्व् अपूर्णत्वात् संप्रदानभावस्य न कृता । यथा घ्नतः पृष्ठं ददाति, रजकस्य वस्त्रं ददातीति । न ह्य् अत्र मुख्यो ददात्यर्थः । इहाप्य् उभयोः स्वत्वस्य भावाद् उभयोः स्वत्वाभावाद् अपरिपूर्णो ददातीत्यर्थः ।</p>
<ul>
<li>किम् उत्तमर्णवचनाद् एवासौ दापयितव्यः । नेत्य् आह: <strong>विभावितम्</strong> इति । यदा निश्चितेन प्रमाणेन धारयतीति प्रतिपद्यते । अथ वा <strong>विभावितः</strong> स्वयं प्रतिपन्नः । यतो विप्रतिपन्नस्य वक्ष्यति &ldquo;अपह्नवे ऽधमर्णस्य&rdquo; (म्ध् ८।५२) इति । कथं पुनः स्वयं प्रतिपन्नो विभावित इत्य् उच्यते । नैष दोषः । विस्मरणे स्वहस्तलेख्यादिना स्वयं प्रतिपन्नश् च भवति । विभावितश् चाप्रतिपन्नश् च जानानो ऽपि मिथ्याप्रतिपन्नः ॥ ८।४७ ॥</li>
</ul>
<blockquote>
<p><strong>यैर् यैर् उपयैर् अर्थं स्वं प्राप्नुयाद् उत्तमर्णिकः ।</strong></p>
</blockquote>
<p>**	तैस् तैर् उपायैः संगृह्य दापयेद् अधमर्णिकम् ॥ ८।४८ ॥**</p>
<p>नेहाप्राप्तार्थाद् उत्तमर्णाद् राज्ञे भागं वक्ष्यत्य् अधर्मणाद् दण्डम् । तत्र स्वभागतृष्णया राजान उपायान्तरेण धनमार्गणं धनिकानां कारयेयुर् अतस् तन्निवृत्त्यर्थम् इदम् उच्यते । <strong>यैर् यैर्</strong> वक्ष्यमाणैर् <strong>उपायैः</strong> स्वधनं पूर्वप्रयुक्तम् <strong>उत्तमर्णो</strong> लभेत <strong>तैस् तैर्</strong> <strong>अधमर्णं दापयेत्</strong> । <strong>संगृह्य</strong> स्थिरीकृत्य । अनेनैवोपायेनैतस्माद् एतल् लभ्यत इत्य् एतन् निश्चित्येत्य् अर्थः । अथ वानुकूलम् उपसान्त्वनं <strong>संग्रहः</strong>[^१८७] । उत्तमर्ण एव <strong>उत्तमर्णिकः</strong> । उत्तमं च तद् ऋणं चोत्तमर्णम् । तद् अस्यास्तीत्य् <strong>उत्तमर्णिकः</strong> । &ldquo;अत इनिठनौ&rdquo; (पाण् ५।२।११५) इति रूपम् । एवम् इतराव् अपि । सर्वधनादिषु प्रक्षेप्तव्याव् अन्यत्र वीरपुरुषको ग्राम इतिवद् बहुव्रीहिणैव सामानाधिकरण्यस्य मत्वर्थे चोक्तार्थाविशेषेण समासः । मत्वरीयश् च दुर्लभः[^१८८] । वृद्धिलाभार्थं प्रयोगविषयं धनम् ऋणम् । द्वौ च तस्य संबन्धिनौ प्रयोक्ता ग्रहीता च । प्रयोजकस्य च तद् उत्तमं भवति । स्वतन्त्रो धनदाने प्रत्यादाने च । इतरस्य सोपचयदानाद् बह्वायामत्वाच् चाधमत्वम् । व्युत्पत्तिमात्रं त्व् एतत् । रूढ्यैव त्व् एतौ प्रयोक्तृग्रहीत्रोर् वाचकौ । के पुनस् तत्रोपाया इत्येतत्प्रदर्शनार्थ उत्तरश्लोकः ॥ ८।४८ ॥</p>
<blockquote>
<p><strong>धर्मेण व्यवहारेण छलेनाचरितेन च ।</strong></p>
</blockquote>
<p>**	प्रयुक्तं साधयेद् अर्थं पञ्चमेन बलेन च ॥ ८।४९ ॥**</p>
<p>तत्र धर्मस्कन्धकरीत्या स्तोकं स्तोकं ग्रहणम् — &ldquo;इदम् अद्य, इदं श्व, इदं परश्वः, यथा कुटुम्बसंवाहो ऽस्यैवं वयम् अपि तव कुऋउम्बभूताः संविभागयोग्याः&rdquo; — इत्यादि पठितप्रयोगो <strong>धर्मः</strong> । यस् तु निःस्वः स <strong>व्यवहारेण</strong>[^१८९] दापयितव्यः । अन्यत्र कर्णोदकवद् धनं दत्वा कृषिवाणिज्यादिना व्यवहारयितव्यम् । तत्रोत्पन्नं धनं तस्माद् ग्रहीतव्यम् । यस् तु व्यवहारो राजनिवेद्यस् तस्य सर्वोपायपरिक्षये योज्यत्वाद् <strong>बल</strong>ग्रहणेन[^१९०] च गृहीतत्वात् । यस् तु साक्षान् न ददाति विद्यमानधनो ऽपि स <strong>छलेन</strong> दापयितव्यः । केनचिद् अपदेशेन विवाहोत्सवादिना कटकाद्याभरणं गृहीत्वा न दातव्यम्, यावद् अनेन तद् धनं न दत्तम् । <strong>आचरितम्</strong> अभोजनगृहद्वारोपवेशनादि । <strong>बलं</strong> राजाधिकरणोपस्थानम् । तत्र राजा साम्नाप्रयच्छन्तं निगृह्य च प्रपीड्य दापयतीति । न तु[^१९१] स्वगृहसंबन्धिधनादि बलम्, यतः &ldquo;प्रकृतीनां बलं राजा&rdquo; इति पठ्यते अस्मिन्न् एव प्रसङ्गे उशनसा ।</p>
<ul>
<li>
<p>span style=&ldquo;text-decoration:underline;&quot;&gt;अन्ये</span> तु राज्ञ एवायम् उपदेश इति वर्णयन्ति, राजधर्मप्रकरणात् । राजा ज्ञापित उपायैर् एनं दापयेत् पराजितं स्वयं प्रतिपन्नं च । न तु सहसावष्टभ्य सर्वस्वं धनिने प्रतिपादनीयः । यत उभयानुग्रहो राज्ञा कर्तव्यः । सर्वस्वदाने चाधर्मणस्य कुटुम्बोत्सादः स्यात् सो ऽपि न युक्तः । उक्तं हि:</p>
</li>
<li>
<p>नावसाद्य शनैर् दाप्यः काले काले यथोदयम् ।</p>
</li>
<li>
<p>ब्राह्मणस् तु विशेषेण धार्मिके सति राजनि ॥ इति ।</p>
</li>
</ul>
<p>तस्मात् किंचन वृद्ध्या संदापनीयः । कुटुम्बाद् अधिकधनसंभवे सर्वं दापनीयः । सर्वासंभवे च &ldquo;कर्मणापि समं कुर्यात्&rdquo; (म्ध् ८।१७७) इति । अन्यस्मिन् व्याख्याने छलाचारौ राजानम् अज्ञापयित्वा न कार्यौ ॥ ८।४९ ॥</p>
<blockquote>
<p><strong>यः स्वयं साधयेद् अर्थम् उत्तमर्णो ऽधमर्णिकात् ।</strong></p>
</blockquote>
<p>**	न स राज्ञाभियोक्तव्यः स्वकं संसाधयन् धनम् ॥ ८।५० ॥**</p>
<p>उक्तस्यैवार्थस्य स्पष्टीकरणार्थः श्लोकः । न छलादिनोपायेन स्वेच्छय्<strong>ओत्तमर्णो</strong> <strong>ऽधमर्णाद्</strong> धनं <strong>संसाधयन्</strong> <strong>राज्ञा</strong> किंचिद् वक्तव्यः: &ldquo;माम् अविज्ञाप्य किम् इत्य् अस्माद् आभरणादि स्वधनसंशुद्ध्यर्थं व्याजेन छद्मना गृहीतम्,[^१९२] गृहीत्वा वा[^१९३] किं नास्मै प्रतिप्रयच्छसि&rdquo; इति ॥ ८।५० ॥</p>
<blockquote>
<p><strong>अर्थे ऽपव्ययमानं तु कारणेन</strong>[^१९४]** विभावितम् ।**</p>
</blockquote>
<p>**	दापयेद् धनिकस्यार्थं दण्डलेशं च शक्तितः ॥ ८।५१ ॥**</p>
<p>सत्य् अपि विभावके प्रमाणे यो न स्वयं प्रतिपद्यते न तस्य छलाद्युपायप्रयोगः कर्तव्यः । किं तर्हि राजैव तेन ज्ञपयितव्यः । तत्र राज्ञाकारिते <strong>ऽर्थे</strong> ऋणे <strong>ऽपव्ययमानम्</strong> अपह्नुवानम्, &ldquo;नास्मै किंचन धारयमि&rdquo; इति वदन्तं, <strong>कारणेन</strong> साक्षिलेख्यभुक्त्यात्मकेन <strong>विभावितं</strong> धारयामीति प्रतिपादितं <strong>दापयेद्</strong> उत्तमर्णाय धनम् । <strong>दण्डलेशं</strong> च स्वल्पं दण्डं दण्डमात्रम् इत्य् अर्थः । अन्यत्र दशमं भागं[^१९५] वक्ष्यति । यस् तु तावद् दातुम् अशक्तः सो ऽल्पम् अपि दशमाद् भागाद् दण्डं दापयितव्यः । अथ वा यः प्रमादात् कथंचिद् विस्मृत्यापजानीते तस्यायं यथाशक्ति दशमभागाल्पतो दण्डः । <strong>कारणं</strong> प्रमाणं त्रिविधम् । तद् अन्यैर् इह संभवतीति परिगणितम् । तथा चाहुः:</p>
<ul>
<li>
<p>यत्र न स्यात् कृतं पत्रं साक्षी चैव न विद्यते ।</p>
</li>
<li>
<p>न चोपलंभः पूर्वोक्तो दैवी तत्र क्रिया भवेत् ॥ इति ॥ ८।५१ ॥</p>
</li>
</ul>
<blockquote>
<p><strong>अपह्नवे ऽधमर्णस्य देहीत्य् उक्तस्य संसदि ।</strong></p>
</blockquote>
<p>**	अभियोक्ता दिशेद् देशं कारणं**[^१९६]** वान्यद् उद्दिशेत् ॥ ८।५२ ॥**</p>
<p>यदा राज्ञा प्राड्विवाकेन वा <strong>संसदि</strong> व्यवहाराधिकरणादिदेशे &ldquo;देह्य्[^१९७] उत्तमर्णाय धनम्&rdquo; इति <strong>उक्तस्यापह्नवो</strong> ऽपलापः[^१९८] अधर्मेण भवति, तद्<strong>आभियोक्ता</strong>[^१९९] धनस्य प्रयोक्तोत्तमर्णो[^२००] <strong>दिशेद् देशं</strong> साक्षिणं प्रमाणभूतं निर्दिशेत् । <strong>अन्यद् वा कारणं</strong> लेख्यादि । <strong>देश</strong>शब्देन लक्षणया धनप्रयोगप्रदेशवर्तिनां साक्षिणाम् उपादानात्, <strong>कारण</strong>शब्दः[^२०१] सामान्यशब्दो ऽपि गोबलीवर्दवत् साक्षिव्यतिरिक्तं लेख्यादिकारणम्[^२०२] आचष्टे । ततश् च पाठान्तरम् &ldquo;कारणं वा समुद्दिशेत्&rdquo; इति । अस्याप्य् अयम् एवार्थः ।</p>
<ul>
<li>अथ वायम् अन्यः पाठः &ldquo;अभियुक्तो दिशेद् देशम्&rdquo; इति । अयं वार्थः । यत्राधमर्णो देहीत्य् उक्तः प्रतिजानीते &ldquo;सत्यम् एव धनं प्रतिदत्तं तु तत्&rdquo; इति,[^२०३] यद् असाव् अभियोक्तासीत् स एवाभियुक्तः संवृतः । स चाभियुक्तः संदिशेद् देशम्: &ldquo;कस्मिन् देशे त्वया मे पर्तिदत्तम्&rdquo; । कालं च निर्दिशेत्, देशग्रहणस्य प्रदर्शनार्थत्वात् । <strong>कारणं</strong>[^२०४] <strong>वा समुद्दिशेत्</strong> । &ldquo;अस्ति भो[^२०५] किं कारणं[^२०६] तव प्रतिपादने तत् समुद्दिश&rdquo; इत्य् एवम् ब्रूयात् । अथ वा दिशेद् देश्यम्: यत् तस्मिन् काले नार्हं साक्ष्यादिप्रदर्शनं[^२०७] कारणं[^२०८] वेति । वाशब्दः चशद्बस्य स्थाने ॥ ८।५२ ॥</li>
</ul>
<blockquote>
<p><strong>अदेशं</strong>[^२०९]** यश् च दिशति निर्दिश्यापह्नुते च यः ।**</p>
</blockquote>
<p>**	यश् चाधरोत्तरान् अर्थान् विगीतान् नावबुध्यते ॥ ८।५३ ॥**</p>
<p>उक्तम् एवाधर्मर्णे ऽपह्नुवाने धनिना राजा ज्ञापयितव्यः: &ldquo;ईदृशी च ज्ञापना कर्तव्या । अस्मिन् देशे ऽस्मिन् काल इदं धनम् इयद् वैतेन मत्सकाशाद् गृहीतम्&rdquo; । स च पृष्टो भावयति: &ldquo;नैतस्मिन् देशे ऽहम् अभवं यो ऽनेन च ग्रहणकाल उपदिष्टः&rdquo; तद् अदेशं दिशति[^२१०] । अथ वा देशसाक्षिणो व्याख्यातास् तान् साक्षिणो देशकालाव् असंभवतो निर्दिशति । निर्दिश्य देशादिकम् अपजानीते &ldquo;नैतन् मया निर्दिष्टम्&rdquo; इति । <strong>यश् चाधरोत्तरान् अर्थान्</strong> पौरस्त्यानौपरिष्टांश् च <strong>विगीतान्</strong> विरुद्धान् अभिहितान् <strong>नावबुध्यते</strong> । यद् वा पूर्वं वक्तव्यं तत् परस्माद् वक्ति यत् परतस् तत् पूर्वं क्रमभेदं च वचनगतम् आत्मनो नानुसंधत्ते । &ldquo;हीनः स इति निर्दिशेत्&rdquo; (म्ध् ८।५७) इति सर्वत्र क्रियानुषङ्गो भविष्यतीति ॥ ८।५३ ॥</p>
<blockquote>
<p><strong>अपदिश्यापदेश्यं च पुनर् यस् त्व् अपधावति ।</strong></p>
</blockquote>
<p>**	सम्यक् प्रणिहितं चार्थं पृष्टः सन् नाभिनन्दति ॥ ८।५४ ॥**</p>
<p>पूर्वेणार्धेनोक्तस्यार्थस्य निगमनम् । उत्तरेणानुक्तो ऽर्थ उच्यते । यद् उक्तम् &ldquo;अदेशं यश् च दिशति निर्दिश्यापह्नुते च यः&rdquo; (म्ध् ८।५३) इति स एवार्थः <strong>अपदिश्येत्य्</strong> अस्य । अदेश एव्<strong>आपदेशः</strong> । तम् <strong>अपदिश्य</strong> कथयित्वा <strong>पुनः</strong> पश्चाद् <strong>अपधावत्य्</strong> अपसरति &ldquo;नैतौ देशकालौ मम निश्चितौ, यावत्सु देशकालो ऽवधारयति तावद् अयं मह्यम्&rdquo; इति पश्चाद् ब्रवीति । सो ऽपि तस्माद् अर्थाद् धीयते ।</p>
<blockquote>
<p><strong>सम्यक् प्रणिहितं चार्थम्</strong> अनाकुलं निश्चितम् उक्तं यदा पृच्छ्यते, तदानेनोक्तं[^२११] तत्र किं ब्रवीषि केन वा प्रमाणेन स्वपक्षं साधयसीति पृष्टो न संधत्ते[^२१२] कथान्तरं प्रसौति — &ldquo;विचारावसानेन किल मे पराजयो भवतीति कालम् उपक्षिपमि&rdquo; इति — तस्यापि पराजय एव । अथ <strong>वापदेशो</strong> व्याजस् तम् <strong>अपदिश्य्</strong>ओपन्यस्य यो ऽपसरति &ldquo;अधुना मे महती पीडा समुत्पन्ना न शक्नोमि प्रतिवक्तुम्,&rdquo; अलीकादिना वा प्रस्थितः सो ऽपि हीयते ॥ ८।५४ ॥</p>
</blockquote>
<blockquote>
<p><strong>असंभाष्ये साक्षिभिश् च देशे संभाषते मिथः ।</strong></p>
</blockquote>
<p>**	निरुच्यमानं प्रश्नं च नेच्छेद् यश् चापि निष्पतेत् ॥ ८।५५ ॥**</p>
<p>असंभाषणार्हे <strong>देशे</strong> उपह्वरादौ <strong>साक्षिभिः</strong> सह <strong>संभाषत</strong> एकाकी तद्भेदाशङ्कया । <strong>निरुच्यमानं</strong> पृच्छ्यमानं निरूप्यमाणं वा <strong>प्रश्नं</strong> विचारवस्तु <strong>नेच्छति</strong> किंचिद् राजकार्यम् उद्दिश्य राजपुत्रामात्याद्यनुग्रहेण[^२१३] च काललाभं करोति । <strong>यश् चापि निष्पतेत्</strong> । वक्ष्यमाणम् एव क्रियापदं &ldquo;स हीयते&rdquo; (म्ध् ८।५६) इति । यद् एवोक्तम् &ldquo;पुनर् यस् त्व् अपधावति&rdquo; (म्ध् ८।५४) इति स एवार्थः &ldquo;यश् चापि निष्पतेत्&rdquo; इति । पुनर्वचने प्रयोजकम् उक्तम् । अत्यन्तपौनरुक्त्यं[^२१४] मा भूद् इति कश्चिद् विशेष आश्रयितव्यः ॥ ८।५५ ॥</p>
<blockquote>
<p><strong>ब्रूहीत्य् उक्तश् च न ब्रूयाद् उक्तं च न विभावयेत् ।</strong></p>
</blockquote>
<p>**	न च पूर्वापरं विद्यात् तस्माद् अर्थात् स हीयते ॥ ८।५६ ॥**</p>
<p>उक्तार्थ एव श्लोको ऽयं श्लोकान्तरैर् दृश्यते । पुनर्वचने च प्रयोजनम् उक्तम्: &ldquo;बहुकृत्वो ऽपि पथ्यं वेदितव्यम्&rdquo; इति । अक्षरार्थस् त्व् अर्थिना निःशेषिते पूर्वपक्षे प्रतिवादी &ldquo;ब्रूह्य् अस्मिन् वस्तुनि&rdquo; इति पृष्टो यदि न ब्रूयात्, पुनः पुनः पृच्छ्यमानो[^२१५] ऽपि । यो हि सम्यग् उत्तराभावान् मिथ्योत्तरवादित्वाद् अमुनैव मे पराजयो भवति तूष्णीभूतस्य तु मे संशय एव पराजये इत्य् अनया बुद्ध्या नोत्तरं ददाति, सो ऽपि जीयते । वक्ष्यति चात्र कालावच्छेदम् &ldquo;न चेत् त्रिपक्षात् प्रब्रूयात्&rdquo; (म्ध् ८।५८) इति । सद्यो ह्य् आकृष्टस्य पूर्वपक्षार्थानवबोधाद् उत्तराप्रतिपत्तेर् युक्तं कालहरणम् । अत्र च दिवसैः पञ्चभिर् दशभिर् द्वादशभिर् वा ईषद् ईषद् वदतस् त्रिपक्षसमाप्तिः, न त्व् इयन्तं कालं तूष्णीभाव एव । यश् चातो ऽधिकः कालः, &ldquo;संस्थितो ऽपि कच्चित् संवत्सरं प्रतीक्षेताप्रतिभावायाम्[^२१६]&rdquo; (ग्ध् १३।२८) इति, न युक्तम् आदर्तुं यतो ऽप्रतिभा[^२१७] यदि[^२१८] प्रतीक्षाकारणम् सा चेत्[^२१९] संवत्सराद् ऊर्ध्वं भवतीति किम् इत्य् अकारणम् । न चैष नियमः केनचित् प्रकारेणावगम्यते[^२२०] ऽप्रतिभावतः[^२२१] संवत्सरेण प्रतिभा भवतीति । तस्मात् तावन्त्य् एवाहान्य् उपेक्षा युक्ता यावद्भिः पूर्वपक्षार्थावधारणं भवत्य् उत्तरं च प्रतिभाति । एतच् चामुकस्य मन्दधियो ऽप्य् एतावन् मात्रैर् अहोभिर् भवतीति नाधिकं कालम् उपेक्षणीयम् ।</p>
<ul>
<li>
<p>पूर्वपाक्षिकस्य तु तद् अहर् एव स्वार्थविनिवेशनं युक्तम् । यत इदम् एष मे धारयतीदं वानेन ममापकृतम् इति निश्चितं तस्य भवति । स्वेच्छया ह्य् असौ प्रवर्तते । केवलं तस्मै स्वपक्षम् आवेदयते किम् इत्य् अनिश्चितः स्वार्थो भवति । उत्तरपाक्षिकस् त्व् अविदितसंबन्धस् तदानीम् एव राजपुरुषैर् आनीयमानः कथम् इव स्वपरपक्षौ निश्चिनुयात् । पक्षद्वयनिरूपणं हि तद् अस्य तदानीम् एवापतति । नान्यथोत्तरपाक्षिको भवति । तस्मात् पूर्वपाक्षिकस्य साध्ये वस्तुनि तदहःपूर्वपक्षसमाप्तिर् द्विदिवसलाभो वा । उभाव् अपि चैतौ पक्षौ स्मृत्यन्तरपरिगृहीतौ । तथा ह्य् आह:</p>
</li>
<li>
<p>सुनिश्चितबलाधानः पूर्वपक्षी भवेत् सदा ।</p>
</li>
<li>
<p>दशाहं द्वादशाहं वा स्वपक्षं परिशोधयेत् ॥ इति ।</p>
</li>
</ul>
<p>तथेदम् अपरम् &ldquo;ततो ऽर्थी लेखयेत् सद्यः प्रतिज्ञातार्थसाधनम्&rdquo; (य्ध् २।७) ।</p>
<ul>
<li>
<p>या तु संवत्सरपरीक्षा सा मूलासंभवाद् अप्रमाणम् । न हि व्यवहारस्मृताव् अष्टकादिवद् वेदमूलता शक्यते वक्तुम्, अकार्यरूपत्वाद् अर्थस्य । प्रमाणान्तरविषयत्वे च तदसंभवः प्रतिपादितः ।</p>
</li>
<li>
<p>एषापि त्रिपक्षोपेक्षा न सर्वत्र । यत् उक्तम्:</p>
</li>
<li>
<p>साहसस्तेयपारुष्यगोऽभिशापात्यये स्त्रियाम् ।</p>
</li>
<li>
<p>विवादयेत् सद्य एव कालो ऽन्यत्रेच्छया स्मृतः ॥ इति । (य्ध् २।१२)</p>
</li>
<li>
<p>साहसादौ हि चिरम् उपेक्ष्यमाणे ऽपरम् आराध्नुयात्[^२२२] । अतः सद्यो विवादो विधीयते । न चात्रास्मृत्यादयो[^२२३] ऽनुक्तहेतवः संभवन्ति । साहसादिकारणं हि तदानीम् एव राजानं वेदयेत् । तीव्रसंवेगता हि तत्र भवति । वस्त्राद्यपहारेण[^२२४] तदुपेक्षायां रागशङ्का[^२२५] भवति । साक्षिणस् तत्र यदृच्छया संनिहिता अपि भवन्ति । ते हि देशान्तरं गता नमजात्यादिभिर् न विज्ञायन्ते । ततः स्वाभाविकप्रमाणाभावः ।</p>
</li>
<li>
<p>किं च ऋणादानादिषु कदाचिद् इतरेतरं संदधते । न तत्र राज्ञो हस्तप्रक्षेपः । प्रायेण[^२२६] च संशुद्धौ नानुस्मृतिर्[^२२७] उपयुज्यते तदा कियद् दत्तम् इति । साहसकारी तु राज्ञावश्यं निग्रहीतव्य इतरेण संधीयमानो ऽपि । तस्माद् ऋणादिषु कालहरणं साहसादिषु सद्य इति स्थितम् । तद् उक्तम्:</p>
</li>
<li>
<p>गहनत्वाद् विवादानाम् असामर्थ्यात् स्मृतेर् अपि ।</p>
</li>
<li>
<p>ऋणादिषु हरेत् कालं कामं तत्त्वबुभुत्सया ॥ (न्स्म् मा १।३८)</p>
</li>
</ul>
<p>यदा संकुलः पूर्वपक्षो भवति तदा गहनत्वान् न शक्यते ग्रहीतुम् । अनाकुलो विलुप्तक्रमो ऽपि गृहीतः प्रतिवचनकाले महत्वान् न शक्यते सर्वेण स्मर्तुम् इति स्मृत्यन्तरस्यार्थः ।</p>
<p>**	उक्तं च न विभावयेत्** । साध्यं वस्तु निर्दिश्य न साधयति साधनस्याभावात्, विपक्षे वा भावात् । **न च पूर्वापरं विद्यात्** । उक्तम् एतत् । **तस्माद्** **अर्थाद्** व्यवहारवस्तुनः **स हीयते** पराजितो भवतीत्य् अर्थः ॥ ८।५६ ॥</p>
<blockquote>
<p><strong>ज्ञातारः सन्ति मेत्य् उक्त्वा दिशेत्य् उक्तो दिशेन् न यः ।</strong></p>
</blockquote>
<p>**	धर्मस्थः कारणैर् एतैर् हीनं तम् इति निर्दिशेत् ॥ ८।५७ ॥**</p>
<p><strong>ज्ञातारः</strong> साक्षिणः पुरुषा <strong>मम सन्तीत्य् उक्त्वा</strong> यदोच्यते कथ्यताम् इति तदा तूष्णीक आस्ते — न तान् देशनामजातिभिर् विशेषणैः कथयति — तदा <strong>एतैः</strong> प्रयेकं पूर्वम् उक्तैः <strong>कारणैर्</strong> इह <strong>हीनो ऽसौ</strong> व्यवहाराद् भ्रष्ट इति । <strong>धर्मस्थो</strong> धर्माधिकरणस्थः प्राड्विवाको <strong>निर्दिशेन्</strong> निश्चितं ब्रूयाज् जितो ऽयम् इति । यथैव विपक्षबाधकप्रमाणावृत्त्या[^२२८] पराजय एवं स्वपक्षसाधनाभावाद्[^२२९] अपि । अभावनिश्चयश् च पुनः पुनर् अवसरे ऽनुपन्यासात् कारणान्तरस्य चानुपन्यासे ऽभावाद् इति ।</p>
<blockquote>
<p><strong>ज्ञातार</strong> इति तृन्नन्तम् एव । तत्रेदम् इति द्वितीयान्तं युज्यते, &ldquo;खलर्थत्ट्नाम्&rdquo; (पाण् २।३।६९) इति षष्ठीनिषेधात् । <strong>हीनं तम्</strong> इति द्वितीयान्तः पाठः । <strong>इति</strong>शब्दः प्रकारार्थो द्रष्टव्यः । एभिर् उक्तैः प्रकारैर् अन्यैश् चैवंविधैर् <strong>हीनं तन् निर्दिशेत्</strong> । यदा तु वाक्यार्थपरामर्शः तदा हीनो ऽसाव् इति पाठः । वाक्यार्थस्य कर्मत्वाद् द्वितीयाया अभावः ।</p>
</blockquote>
<ul>
<li>एते पराजयहेतवः । न त्व् आकारेङ्गितादिवद् व्यभिचारिणः[^२३०] । यो हि पुनः पुनर् विचारावसरे न संनिधीयते संनिहितो नोत्तरं प्रतिवक्ति[^२३१] तत्र निश्चितम् इदं भवति नास्य जयहेतुर् अस्तीति । यदि च सर्वदैवानुत्तरवादिनं न पराजयेद् राजा ततो व्यवस्थाभङ्ग आपद्यते । पौर्वापर्यानवबोधस्[^२३२] त्व् इङ्गितादिवद् द्रष्टव्यः । यः सर्वकालं वाग्मी प्रगल्भं प्रतिपत्तिमांस् तस्येङ्गितादयो ऽन्यथाभवन्तः पराजयहेतौ प्रमाणान्तरेणानिश्चिते ऽपि लिङ्गदर्शनस्थानीया उपोद्बलका भवन्ति ॥ ८।५७ ॥</li>
</ul>
<blockquote>
<p><strong>अभियोक्ता न चेद् ब्रूयाद् बध्यो</strong>[^२३३]** दण्ड्यश् च धर्मतः ।**</p>
</blockquote>
<p>**	न चेत् त्रिपक्षात् प्रब्रूयाद् धर्मं प्रति पराजितः ॥ ८।५८ ॥**</p>
<p><strong>अभियोक्ता</strong> अर्थी राज्ञान्तिकं कंचन[^२३४] पुरुषम् आहूय यदि व्यवहारपदं न कथयति, तदा निष्प्रयोजनाद् <strong>बध्यो</strong>[^२३५] <strong>दण्ड्यश्</strong> <strong>च</strong> । दण्डबन्धने दण्डपरिमाणे च गुणवत्तां प्रत्यर्थिन आह्वानेन च हानिम् अपेक्ष्य कल्पनीयानि । अतस् तदहर् एवार्थिना विवदितव्यम् । प्रत्यर्थी तु <strong>न चेत् त्रिपक्षाद् ब्रूयाद्</strong> इत्य् अर्थः — तदा नासौ दण्ड्यो बन्धयितव्यो वा । किं तर्हीयता कालेनोत्तरे सत्य् अपराजित एव । <strong>धर्मं प्रति</strong> । धर्मत एवायं पराजयो न छलम् इत्य् अर्थः । <strong>त्रिपक्षाद्</strong> इति पात्रादिषु द्रष्टव्यस् तेनेकाराभावः । अर्थतत्त्वम् अस्य लोकस्यास्माभिः प्राङ् निरूपितम् ॥ ८।५८ ॥</p>
<blockquote>
<p><strong>यो यावन् निह्नुवीतार्थं मिथ्या यावति वा वदेत् ।</strong></p>
</blockquote>
<p>**	तौ नृपेण ह्य् अधर्मज्ञौ दाप्यौ तद्द्विगुणं दमम् ॥ ८।५९ ॥**</p>
<p>येन पञ्चसहस्राणि दत्तानीति प्रमाणान्तरान् निश्चितम् — लेख्यादौ तु करणे दश[^२३६] समारोपितानि — प्रमाणान्तरं संवत्सराख्यम् इति निश्चित्येदम् अपश्यत् केवलेन लेख्यप्रमाणेन सर्वत्र प्रवर्तमानः — छलव्यवहारीति[^२३७] द्विगुणं दण्ड्यः[^२३८] । यस्य तु विस्मृत्याप्य् अन्यथाप्रवृत्तिर् आशङ्क्यते तस्य दशकं शतम् । एवम् इतरस्यापि । न तु सर्वापह्नवे दशभाग एकदेशापह्नवे द्विगुणम् इति । किं तु शाठ्याद् अन्यथाप्रतिपद्यमानौ द्विगुणं दण्ड्यौ । विस्मृतिदारिद्र्याभ्यां दण्डम् उत्तरम् । <strong>यो यावन्तम् अर्थम् अपह्नुवीत</strong> अपजानीते ऽधर्मर्णः — <strong>मिथ्या यावति</strong>[^२३९] विपरीतं धनं <strong>वदेद्</strong> उत्तर्मर्णः — तावत् ताव् उत्तमर्णाधमर्णाव् <strong>अधर्मज्ञौ</strong> । <strong>द्विगुणं दमम्</strong> । <strong>तद्</strong> इत्य् अपह्नूयमानधनपरामर्शः । यावद् अपह्नुतं ततो द्विगुणं दमो दण्डः । <strong>अधर्मज्ञ</strong>ग्रहणाच् च लिङ्गान् निश्चितछलविषयो ऽयं दण्ड इत्य् उक्तम् ॥ ८।५९ ॥</p>
<blockquote>
<p><strong>पृष्टो ऽपव्ययमानस् तु कृतावस्थो धनैषिणा ।</strong></p>
</blockquote>
<p>**	त्र्यवरैः साक्षिभिर् भाव्यो नृपब्राह्मणसंनिधौ ॥ ८।६० ॥**</p>
<p>यः <strong>कृतावस्थ</strong> आहूतो ऽभियुक्तो गृहीतप्रतिभूश् च राजसकाशे प्राड्विवाकेनान्यैर् वा पृच्छ्यते किम् अस्मै धारयसि नेति <strong>पृष्ठः</strong> सन्न् <strong>अपव्ययते</strong> ऽपह्नुते[^२४०] । <strong>धनैषिणा</strong> स्वधनं पूर्वप्रयुक्तम् आत्मनः साधयितुम् इच्छता । <strong>साक्षिभिर् भाव्यो</strong> विप्रतिपन्नः प्रतिपादयितव्यः । <strong>त्र्यवरैः</strong> । त्रय अवरे येषां तैस् त्र्यवरैः । अवरम् अपचयातिशयम् आह । यद्य् अत्यन्तं न्यूनास् तदा त्रयः स्युः । अन्यथा त्रिभ्य ऊर्ध्वम् । <strong>नृपब्राह्मणसंनिधाव्</strong> इति ।</p>
<ul>
<li>
<p>span style=&ldquo;text-decoration:underline;&quot;&gt;ननु</span> च तेषाम् एव यैर् न्यायः प्रारब्धस् तत्र तत्संनिधान एव साक्षिप्रश्नः प्राप्तः । किम् अनेन <strong>नृपब्राह्मणसंनिधाव्</strong> इति ।</p>
</li>
<li>
<p>span style=&ldquo;text-decoration:underline;&quot;&gt;नैवम्</span> । प्रमाणपुरुषप्रेषणेनापि साक्षिप्रश्न उपपद्यत इति । साक्षात् प्रष्टव्य इति पुनर्वचनम् ॥ ८।६० ॥</p>
</li>
</ul>
<blockquote>
<p><strong>यादृशा धनिभिः कार्या व्यवहारेषु साक्षिणः ।</strong></p>
</blockquote>
<p>**	तादृशान् संप्रवक्ष्यामि यथा वाच्यम् ऋतं च तैः ॥ ८।६१ ॥**</p>
<p>साक्षिलक्षणोपन्यासः श्लोकः । <strong>यादृशाः साक्षिणो</strong> यज्जातीया यद्गुणयुक्ताश् च <strong>धनिभिर्</strong> उत्तमर्णैर् <strong>व्यवहारेषु</strong> धनप्रयोगादिषु <strong>कर्तव्यास्</strong> <strong>तादृशान्</strong> वक्ष्यमाणेन कथयिष्यामि । <strong>यथा</strong> च ऋतं सत्यं[^२४१] <strong>वाच्यं</strong> वक्तव्यं पृष्टैः सद्भिस् तैः, पूर्वाह्ण इत्यादि, तम् अपि प्रकारं वक्ष्यामीति ॥ ८।६१ ॥</p>
<blockquote>
<p><strong>गृहिणः पुत्रिणो मौलाः क्षत्रविट्शूद्रयोनय्ः ।</strong></p>
</blockquote>
<p>**	अर्थ्युक्ताः साक्ष्यम् अर्हन्ति न ये केचिद् अनापदि ॥ ८।६२ ॥**</p>
<p>कृतदारपरिग्रहा <strong>गृहिणः</strong> । गृहशब्दो दारेषु वर्तते । ते हि स्वकलत्रपरिभवभयान् न कूटम् आचरन्ति । आत्मनि केचिन् निरपेक्षा अपि भवन्ति[^२४२] । अन्यदेशान्तरगमनेनात्मानं रक्षयिष्याम इहैव च क्वचिद् गुप्ता भविष्यामो धनं मित्रं वार्जयाम इत्य् अनया बुद्ध्या अनृतम् अपि वदन्ति । कुटुम्बिनस् तु स्वकुटुम्बभयात् क्व वात्मानं न परिरक्षिष्याम इति दूरं कृत्वा कुटुम्बस्य सापेक्षतया राजदण्दभयान् नान्यथा प्रवर्तन्ते ।</p>
<p>**	पुत्रिण** इति । पुत्रस्नेहात् पुत्रिणः । अपुत्रदारश् च साक्षिप्रश्नकाले साद्वाचारो ऽपि कदाचिन् न संनिहितो भवति । स हि नैकस्मिन् देशे आस्थानवान् भवति । एवं **मौला** अपि व्याख्येयाः । मौला जानपदास् तद्देशाभिजनाः । ते हि स्वजनज्ञातिमध्ये पापभीरुतया न मिथ्या वदन्ति । मूलं प्रतिष्ठा, सा येषाम् अस्ति ते **मौलाः** । अर्थकथनम् एतत् । तद्धितस् तु भावार्थ एव कर्तव्यः । यो हि यत्र भवः[^२४३] सो ऽपि तस्यास्तित्य् अविरुद्धम् ।</p>
<blockquote>
<p><strong>क्षत्रविट्शूद्रयोनयः</strong> । न ब्राह्मणः । सर्वदा ह्य् अस्याध्ययनाध्यापने विहिते, अन्वहं वाग्निहोत्रहोमः । तत्र दूरस्थे राजनि धर्मोपरोधो ऽस्य मा भूद् इत्य् असौ न कर्तव्यतयोपादीयते । यदृच्छयावगतार्थस् तु साक्ष्यन्तराभावे गरीयसि कार्ये मुख्यतमः स साक्षी । तथा च &ldquo;ब्रूहीति ब्राह्मणं पृच्छेत्&rdquo; (म्ध् ८।८८) इति साक्षिप्रश्नो भविष्यति । <strong>योनि</strong>शब्दः प्रत्येकम् अभिसंबध्यते । क्षत्रं[^२४४] योनिर् उत्पत्तिः कारणम् अस्यासौ क्षत्रयोनिः । क्षत्रियजातीय इत्य् अर्थः । क्षत्राद् वा योनिर् जन्मास्येति पञ्चमीति योगविभागात् समासो ऽप्य् उक्तः । अर्थिना यदोक्तं भवत्य् एते मम साक्षिणः तदा[^२४५] साक्षिकर्मणि योग्या भवन्ति । ये तु स्वयम् आगत्य साक्ष्यं ददति न ते साक्षिणः ।</p>
</blockquote>
<blockquote>
<p><strong>अनापदि</strong> । आपत् साक्ष्यन्तराभाव इति <span style="text-decoration:underline;">केचित्</span> । <span style="text-decoration:underline;">तद्</span> अयुक्तम् । विसंवादकत्वम् असाक्षित्वे कारणम् । तत्संवादकान्तराभावे नापैति । न वयं ब्रूमः — प्रतिषिद्धसाक्षिभावा[^२४६] विद्यमानानृताभिधानहेतवो ऽर्थसंबन्द्यादयो वास्याम् अवस्थायां प्रतिप्रसूयन्ते — किं तर्हि येषां कदाचिद् आहूयमानानां धर्मविरोधो भवति श्रोत्रियादीनां तेषाम् अविद्यमानेष्व् अन्येष्व् अनुभूतार्थानाम् इदं प्रत्यनुज्ञानं न पुनर् अनृतानाम् ॥ ८।६२ ॥</p>
</blockquote>
<blockquote>
<p><strong>आप्ताः सर्वेषु वर्णेषु कार्याः कार्येषु साक्षिणः ।</strong></p>
</blockquote>
<p>**	सर्वधर्मविदो ऽलुब्धा विपरीतांस् तु वर्जयेत् ॥ ८।६३ ॥**</p>
<p><strong>आप्ता</strong> अविसंवादका यथादृष्टार्थवादिनः येषां लोको विप्रलम्भकत्वं न संभावयति, धर्मानुष्ठानपरा ये ख्याताः । <strong>सर्वधर्मविदः</strong> श्रौतं स्मार्तम् आचारनिरूढं च सर्वं धर्मम् — इह नरकः फलम् इह स्वर्ग इत्य् एवं निरवशेषम् — जानन्ति ते ह्य् अनृताभिधाने नरकं पश्यन्तो बिभ्यति । <strong>अलुब्धा</strong> उदारसत्वा न स्वल्पं धनं बहु मन्यन्ते । एकैकस्य समस्तानि दर्वाणि विशेषणानि, साक्षिक्रियायां गुणभूतत्वाद् गुणे च साहित्यस्य विवक्षितत्वात् । <strong>सर्वेषु वर्णेष्व्</strong> इति । सर्वकार्येषु[^२४७] न जातिनियमो ऽस्तीत्य् उक्तं भवति । यत् पुनर् जातिव्यवस्थावचनं तद् उपरिष्टाद् वक्ष्यामः । तद् एतद् उक्तं भवति । सर्वैः कार्यिभिः सर्वे वर्णा यथासंभवं साक्षिणः कर्तव्याः । <strong>कार्येषु</strong> ऋणादानादिषु । यथोक्तलक्षणात्[^२४८] <strong>विपरीतांस् तु वर्जयेत्</strong> । यद्य् अपि विशिष्टेष्व् अभिहितेषु तद्विपरीतानां प्रसङ्ग एव नास्ति तथापि लौकिको ऽयं पर्युदासः । प्रायेण हि लौकिका अन्यं विधायान्यं[^२४९] तद्विपरीतं निषेधयन्ति । तथा च भवन्ति वक्तारः — &ldquo;क्रिया हि द्रव्यं विनयति नाद्रव्यम्&rdquo; इति । किं चाविसंवादकत्वम्[^२५०] इह प्रधानं साक्षिलक्षणं तच् च न विधिमुखेन शक्यावसानम्, किं तु विसंवादकरणाभावमुखेन । न ह्य् अविसंवादकत्वं प्रत्यक्षदृश्यम् । तद् धि यथार्थाभिधानम् । श्रोत्रग्राह्ये च वस्तुनि कुतः प्रत्यक्षो यथार्थनिश्चयः । प्रत्यक्षत्वे हि नैव साक्ष्यवगमो ऽन्विष्यते । न च सर्वत्र परोक्षे वस्तुनि शब्दावगम्ये प्रमाणान्तरसंवादसंभवः । तस्माद् यानि भूयस्त्वेन मिथ्याभिधानकरणतया दृष्टानि तदभावनिश्चयेनाविसंवादकत्वम्[^२५१] अनुमीयते[^२५२] । अतस् तत्प्रदर्शनार्थो ऽयम् उपक्रमो <strong>विपरीतांस् तु वर्जयेद्</strong> इति ॥ ८।६३ ॥</p>
<blockquote>
<p><strong>नार्थसंबन्धिनो नाप्ता न सहाया न वैरिणः ।</strong></p>
</blockquote>
<p>**	न दृष्टदोषाः कर्तव्या न व्याध्यार्ता न दूषिताः ॥ ८।६४ ॥**</p>
<p>तानीमानि संभाव्यमानमिथ्याभिधानकरणत्वेन पठ्यन्ते । तत्र <strong>अर्थसंबन्धिन</strong> उत्तमर्णाधमर्णाद्याः । उत्तमर्णा ह्य् अधमर्णवचनेन पराजीयमानास् तदानीम् एव रोषावेशवशितः[^२५३] स्तम्भयन्ति धनं प्रयादतुम् अधमर्णम् । अतो ऽसौ[^२५४] संनिहितधनिकचित्तम् अनुवर्तमानः तदनुगुणं वक्तुं शक्नोति[^२५५] । तस्माद् असौ न साक्षी । उत्तमर्णो ऽपि निर्धने ऽधमर्णे व्यवहारजयाच् च धनप्राप्तौ मह्यम् अयं प्रतिदास्यतीत्य् अनया बुद्ध्या कदाचित् तत्पक्षानुगुणं वक्तीति सो ऽप्य् असाक्षी ।</p>
<ul>
<li>अथ वार्थः प्रयोजनं यस्य साक्षिणो विवादिभ्यां किंचित् प्रयोजनं साध्यम्, तेन वा तयोः, स उपकारगन्धान् न साक्षी । यो वा व्यवहारगतेनार्थेन समानफलः । इत्य् एवंप्रकार्<strong>आर्थसंबन्धिनः</strong> ।</li>
</ul>
<blockquote>
<p><strong>आप्ता</strong> मित्रबान्धवतया[^२५६] कार्याभ्यन्तराः पितृव्यमातुलादयः । <strong>सहायाः</strong> प्रतिभूप्रभृतयो । <strong>वैरिणः</strong> प्रसिद्धाः । <strong>दृष्टदोषा</strong> अन्यत्र कृतकौटसाक्ष्याः । अन्यद् वा प्रतिषिद्धम् आचरितवन्तः । <strong>व्याध्यार्ता</strong> रोगपीडिताः । न पुनर् ईषद्रोगिण इत्य् आर्तग्रहणम् । पीडितस्य हि क्रोधविस्मृत्यादयो मिथ्यावचने संभाव्यन्ते । <strong>दूषिताः</strong> पातकिनो ऽभ्यस्तोपपातकाश् च । <strong>दृष्टदोष</strong>ग्रहणं तु तेषाम् एव कृतनिग्रहाणां परिग्रहार्थम् । ते हि राजभिर् धृतदण्डग्राहितविनयत्वान्[^२५७] न संप्रति दूषीता भवन्ति ॥ ८।६४ ॥</p>
</blockquote>
<blockquote>
<p><strong>न साक्षी नृपतिः कार्यो न कारुककुशीलवौ ।</strong></p>
</blockquote>
<p>**	न श्रोत्रियो न लिङ्गस्थो न सङ्गेभ्यो विनिर्गतः ॥ ८।६५ ॥**</p>
<p>त्वं मे साक्षी भविष्यसीति व्यवहारकृता धनविसर्गादिकाले साक्षित्वे <strong>नृपतिर्</strong> नाध्येषितव्यः । तस्य हि सक्ष्यं ददतः पक्षपातम् आशङ्केरन् । प्रभुत्वाद् वा ददतो ऽन्यतरस्य कार्यनाशः । न च साक्षिधर्मेण प्रष्टुं युज्यते । तद्देशवासी च यद्य् अपि लेखादिना संवदयेत् तथापि साक्षिधर्मं सर्वं न कुर्याद् इति तदेशवासिनो राज्ञः साक्षिकरणप्रतिषेधः[^२५८] ।</p>
<blockquote>
<p><strong>कारुका</strong>दीनां स्वकार्योपरोधशङ्कया । संगत्या च ते जीवन्ति । स्वभावश् चैष जानपदानां यत् स्वयं निश्चितवन्तो ऽपि &ldquo;जीवामहे वयम्&rdquo; इति जिताः साक्षिकादिभ्यो रुष्यन्ति । ततश् च सार्वलौकिकी संगतिः कारुकादीनाम् उच्छिद्यते । किं च प्रकृतिपरिलघुत्वात् तेषां वृत्तेश्[^२५९] चलयितुम् अपि शक्यन्ते । तथा च पक्षपातं भजेरन् ।</p>
</blockquote>
<blockquote>
<p><strong>श्रोत्रियस्य</strong> तु साक्षित्वे कर्तव्यता प्रतिषिध्यते राजवन् न पुनर् अप्रत्ययिततया[^२६०] । न हि श्रोत्रियत्वं प्रामाण्यं विहन्ति, जनयत्य् एव विशेषतः । न हि श्रोत्रियत्वं विसंवादहेतुतयोपलब्धम् । एवम् उत्तरत्रापि ।</p>
</blockquote>
<blockquote>
<p><strong>कारुकाः</strong> शिल्पोपजीविनः सूपकारायस्कारादयः । <strong>कुशीलवाः</strong> नटनर्तकगायनाद्याः । <strong>श्रोत्रियो</strong> वेदपाठकः । यस् त्व् अध्ययनतत्परः स इह गृह्यते । अथ वा श्रोत्रियत्वं कर्मानुष्ठानोपलक्षणार्थम् । तेनानुष्ठानपरस्य तद्विरोधतया प्रतिषेधः । <strong>लिङ्गस्थो</strong> ब्रह्मचारी । परिव्राजकपाखण्डलिङ्गधारिणस् तु कुशास्त्रवर्तित्वाद् एवाप्राप्ताः । <strong>सङ्गेभ्यो विनिर्गता</strong> वेदसंन्यासिनो गृहस्थाः । <strong>सङ्गः</strong> अभ्यासतो[^२६१] विषयोपभोगः, दृष्टार्थकर्मारम्भो वा ॥ ८।६५ ॥</p>
</blockquote>
<blockquote>
<p><strong>नाध्यधीनो न वक्तव्यो न दस्युर् न विकर्मकृत् ।</strong></p>
</blockquote>
<p>**	न वृद्धो न शुशुर् नैको नान्त्यो न विकलेन्द्रियः ॥ ८।६६ ॥**</p>
<p><strong>अध्यधीन</strong>शब्दो ऽत्यन्तपरतन्त्रगर्भदासादौ रूढ्या वर्तते । <span style="text-decoration:underline;">अन्ये</span> तु तुल्यसंहितत्वाद् &ldquo;अध्याधीनः&rdquo; इति पठन्ति । अध्याधीनो बन्धकीकृतः । <strong>वक्तव्यो</strong> ऽनुशास्यः शिष्यपुत्रादिः, आचार्याधीनत्वात् । अथ वा कुष्ठादिना कुत्सितकायः । <strong>दस्युः</strong> भृतिदासः वैतनिकः &ldquo;स ह्य् उपादासयति&rdquo; कर्माणीति नैरुक्ते निरुक्तः । तस्य च दिवसभृतत्वान् नात्यन्तपारतन्त्र्यम् अस्तीति पृथग् उपदेशः क्रियते । कर्मजीवनत्वापत्तौ तथाविधानां जीविकोच्छेदः, लघुवृत्तित्वाच् च लोभादिसंभवेनाप्रत्ययिततापि । चौरस्य तु शब्दान्तरोपादानान् न <strong>दस्यु</strong>ग्रहणेन ग्रहणम् । कठिणहृदयो वा <strong>दस्युः</strong> क्रूरचेष्टः । <strong>विकर्मकृच्</strong> छास्त्रविरुद्धं यः कर्म करोति । यथा ब्राह्मणः क्षत्रियवृत्तिं वैश्यो वेत्यादि । <strong>वृद्धो</strong> वयःपरिणामाद् असंस्मृतिः । <strong>शिशुर्</strong> बालो ऽप्राप्तव्यवहारः । <strong>एकः</strong>[^२६२] त्र्यवरग्रहणेनैकस्याप्राप्तेः प्रतिषेधो द्वयोः कस्यांचिद् अवस्थायाम् अभ्यनुज्ञानार्थः, यथा त्रिहस्ताचारोपत्रे[^२६३] । यद्य् अपि तत्र तृतीयलेखको न[^२६४] भवति तथापि लेखनमात्रस्य व्यापारो न साक्षित्व इति कस्यचिद् इयम् आशङ्का स्यात् । <strong>अन्त्यो</strong> बर्बरचण्डालादिः, स्ववर्गाद्[^२६५] अन्यत्र । शूद्रयोनित्वेन प्राप्तस्य प्रतिषेधः । <strong>विकलेन्द्रियो</strong> ऽन्धबधिरादिः, शरीरपीडयोपलब्धिर् विकलत्वाच् च ॥ ८।६६ ॥</p>
<blockquote>
<p><strong>नार्तो न मत्तो नोन्मत्तो न क्षुत्तृष्णोपपीडितः ।</strong></p>
</blockquote>
<p>**	न श्रमार्तो न कामार्तो न क्रुद्धो नापि तस्करः ॥ ८।६७ ॥**</p>
<p><strong>आर्तो</strong> बन्धुधनादिनाशेन । <strong>मत्तो</strong> मद्यमदक्षीबः । अपस्मारगृहीत <strong>उन्मत्तः</strong> पिशाचकी । <strong>क्षुत्तृष्णोपपीडितो</strong> बुभुक्षापिपासाभ्यां व्यथितः । <strong>श्रमः</strong> कायचेष्टाधिक्येन दूराध्वगमनयुद्धादिनोत्पन्नस् तेन्<strong>आर्तः</strong> पीडितः । <strong>कामः</strong> स्त्रीसङ्गाभिलाषस् तेन्<strong>आर्तो</strong> विप्रलंभो ऽत्यन्तसंयोगो[^२६६] द्वाव् अपि तावत् प्रत्ययौ चित्तोपप्लवात् तत्साधने च विप्रलंभाशङ्कया च । <strong>क्रुद्धो</strong> ऽन्यस्मिन्न् अपि बहुतरक्रोधः । स हि क्रोधेन व्याप्तचित्तत्वान् न यावद् अनुभवति नाप्य् अनुभूतं स्मरति । <strong>तस्करश्</strong> चौरः । यद्य् अप्य् असौ विकर्मकृत् तथापि भेदोपादानाद् गोबलीवर्दन्यायो द्रष्टव्यः ॥ ८।६७ ॥</p>
<blockquote>
<p><strong>स्त्रीणां साक्ष्यं स्त्रियः कुर्युर् द्विजानां सदृशा द्विजाः ।</strong></p>
</blockquote>
<p>**	शूद्राश् च सन्तः शूद्राणाम् अन्त्यानाम् अन्त्ययोनयः ॥ ८।६८ ॥**</p>
<p>यत्र पुमांसाव् अर्थिप्रत्यर्थिनौ तत्र स्त्रीणां साक्ष्यं नास्ति । यत्र तु स्त्रिया सह पुंसः कार्यं स्त्रीणाम् एव चेतरेतरं स्वल्पम्, तत्र भवन्त्य् एव स्त्रियः साक्षिण्यः । न चायं नियमः स्त्रीणां स्त्रिय एव साक्ष्यं कुर्युर् न पुमांसः । केवलं पुंविषये व्यवहारे क्वचिद् एव स्त्रीणां साक्ष्यं यतो &ldquo;अस्थिरत्वात्&rdquo; (म्ध् ८।७७) इति हेतुर् उपात्तः । भवन्ति काश्चन स्त्रियो ब्रह्मवादिन्य इव सत्यवादिन्यः स्थिरबुद्धयश् च ।</p>
<blockquote>
<p><strong>द्विजानां सदृशा द्विजाः</strong> । यः प्रमाणतरो द्विजः स विसदृशं शङ्क्यमानप्रमाणभावम् अपि दिशन् साक्ष्ये न श्रद्धेयवचनो भवति । यतस् तथाभूतेन प्रमाणभूत एव द्रष्टव्यः । स हि तस्य सदृशः । सदृशानां हि समानदेशस्थानम्[^२६७] इतरेतरकार्यज्ञत्वं च संभाव्यते । इतरस्य तु तत्प्रदेशसंनिधिर् यत्नेन साध्यः । सदृशयोस् त्व् औचित्यात्[^२६८] सिद्ध एव । एवं हीनस्य हीनगुणो ऽपि सदृशाद् ग्रहीतव्यः । न तूत्कृष्टगुणो न ग्रहीतव्यः । सादृश्यं जात्या शिल्पादिना वा गुणेन क्रियया वा श्रुताध्ययनादिकया समानशीलतया च । एतच् च नातिमहति कार्ये द्रष्टव्यम् । न हि हीनगुणेषु प्रययितता निश्चीयते ।</p>
</blockquote>
<blockquote>
<p><strong>अन्त्यानां</strong> चण्डालश्वपचादीनां तादृशा एव्<strong>आन्त्ययोनयः</strong> । अन्ते भवा अन्त्याः । सा योनिर् उत्पत्तिकारणं येषां इति विग्रहः । प्रदर्शनं चैतत् । ये समाना जातिशिल्पशीलादिभिस् तेषाम् इहानुक्तानाम् अपि वणिक्कारुकुशीलवादीनाम्, हेतोः समानत्वात् ॥ ८।६८ ॥</p>
</blockquote>
<blockquote>
<p><strong>अनुभावी तु यः कश्चित् कुर्यात् साक्ष्यं विवादिनाम् ।</strong></p>
</blockquote>
<p>**	अन्तर्वेश्मन्य् अरण्ये वा शरीरस्यापि चात्यये ॥ ८।६९ ॥**</p>
<p><strong>अन्तर्वेश्मनि</strong> यत् कार्यम् अतर्कितोपनतं वाग्दण्डपारुष्यसंग्रहस्तेयसाहसादिरूपम्, अरण्ये वा तादृशम् एव, शरीरे च पीड्यमाने तत्काले दस्युभिर् अन्यैर् वा यतः कुतश्चिद् गृहीतम्, यो वा धननिमित्तं प्रतिभूत्वेन स्थापितः, न च साक्षिणो लब्यन्ते न वा तावत्कालं प्रतिपालयन्ति,[^२६९] रहसि चोक्तो वार्थम् आददते अप्रकाशम् — तादृशे विषये <strong>यः कश्चिद् अनुभावी</strong> स साक्षित्वेन ग्रहीतव्यः । <strong>अनुभावी</strong> साक्षाद् द्रष्टा । <strong>यः कश्चिद्</strong> इति न जातिनियमः, सदृशं च तदा नास्तीत्य् आह ।</p>
<blockquote>
<p><strong>अन्तर्वेश्मनीति</strong> विरलजनोपलक्षणार्थम् । तेन शून्यदेवतायतनादीन्य् अपि विरलजनानि गृह्यन्ते । तथा <strong>चारण्य</strong>ग्रहणम् अस्यैवार्थस्य प्रदर्शनार्थम् ।</p>
</blockquote>
<ul>
<li>span style=&ldquo;text-decoration:underline;&quot;&gt;अन्ये</span> तु <strong>शरीरस्यापि चात्यय</strong> इत्य् अन्यथा व्याख्यानयन्ति । कार्यशरीरस्यातिपाते यः कश्चित् साक्षी । यत् कार्यम् अनुष्ठीयमानम् अतिपतत्य् उत्तरकालम् अशक्यानुष्ठानं तत्र साक्षिणां जातिलिङ्गवयःसादृश्यकसंबन्धाभावादिनियमो नास्ति । एतद् एवोत्तरेण दर्शयति ॥ ८।६९ ॥</li>
</ul>
<blockquote>
<p><strong>स्त्रियाप्य् असंभवे कर्यं बालेण स्थविरेण वा ।</strong></p>
</blockquote>
<p>**	शिष्येण बन्धुना वापि दासेन भृतकेन वा ॥ ८।७० ॥**</p>
<p><strong>स्त्रियेति</strong> लिङ्गव्यत्यय उक्तः । <strong>बालेन स्थविरेण वेति</strong> वयोव्यत्ययः । <strong>शिष्येणे</strong>त्यादिना संबन्धिनः प्रतिप्रसवः । एतच् च प्रदर्शनम् एवंविधानां नियमानां व्यभिचाराय । तेन जातिसादृश्ये[^२७०] ऽपि नाद्रियेते । सुहृद्वैरिदृष्टदोषादयस् तु नेष्यन्ते । येषां किंचिद् असत्याभिधानकरणत्वं दृष्टं नापि व्यापकं[^२७१] ते न प्रतिसूयन्ते । येषां तु बहुव्यापकं क्वचिद् एव गुणातिशयं चेति व्यभिचरेत् ततः क्वचिद् एव तत्साक्षिणः । उक्तं च ।</p>
<ul>
<li>
<p>एकः सहस्राल् लभ्येत न सौहार्दान् न शात्रवात् ।</p>
</li>
<li>
<p>नार्थसंबन्धतो वापि पुरुषो ऽनृतम् आचरेत् ॥ इति ।</p>
</li>
<li>
<p>असंभवे ऽन्येषां साक्षिणां स्त्रियापि कार्यम् । किम् । साक्ष्यम् इति पूर्वश्लोकाद् अनुषज्यते । <strong>शिष्येणेति</strong> मौखस्रौवसंबन्धप्रदर्शनार्थम्[^२७२] एतत् । <strong>बन्धुनेति</strong> अहार्योत्पत्तिकायौनसंबन्धप्रतिप्रसवः[^२७३] । सत्य् अपि संबन्धत्वे यो नातिप्रत्यासन्नः स गृह्यते । तेन भ्रातृव्यमातुलश्वशुर्यादयो न साक्षिणः । तथाविधे हि बन्धुशब्दो रूढः । <strong>दासेनेति</strong> स्वस्वामिसंबन्ध उपलक्ष्यते । न स्वाम्य् उपाध्यायो याजकश् च सर्वंविधे विषये साक्षिणः । <strong>दासो</strong> गर्भदासः । <strong>भृतको</strong> वैतनिकः[^२७४] ।</p>
</li>
<li>
<p>span style=&ldquo;text-decoration:underline;&quot;&gt;ननु</span> चासामर्थ्याद् बालादयः साक्षित्वे निरस्ताः । न ह्य् एते साक्ष्यम् अवधारयितुं शक्नुवन्ति बुद्धेर् अस्थैर्यात् परिपाकादिभिर् दोषैस् तद् आपदि प्रतिप्रसूयमानसमञ्जसम् इति, न ह्य् आपदि शक्तिर् अस्याविर्भवति । यो हि ब्रूयात् &ldquo;न वा[^२७५] नवौदनः पक्तव्यः; सत्य् अग्नौ तु पक्तव्यः&rdquo; इति तादृग् एतत् स्यात् ।</p>
</li>
<li>
<p>span style=&ldquo;text-decoration:underline;&quot;&gt;नैष दोषः</span> । एवम् अर्थम् एवोत्तरश्लोक आरभ्यते ॥ ८।७० ॥</p>
</li>
</ul>
<blockquote>
<p><strong>बालवृद्धातुराणां च साक्ष्येषु वदतां मृषा ।</strong></p>
</blockquote>
<p>**	जानीयाद् अस्थिरां वाचम् उत्सिक्तमनसां तथा ॥ ८।७१ ॥**</p>
<p>अयम् अस्यार्थः । नेहात्यन्ताप्राप्तनिबद्धभ्रान्तबुद्धयो बालादयो गृह्यन्ते येनारभ्यो ऽर्थ उपदिष्टः स्यात् । किं तु ये शक्नुवन्त्य् अवधारयितुं न चातिस्थिरचेतसस् तेभ्यः अनुज्ञायन्ते । तेषां वचनम् अनुमानेन परीक्ष्यम् । यदि संबद्धं वदन्ति न च खलन्ति न शङ्क्यमानदोषेण केनचित् संगतास् ततः प्रमाणं । तद् आह तेषां <strong>मृषा वदताम् अस्थिरां वाचं जानीयात्</strong> । एतद् उक्तं भवति । वाचो ऽस्थैर्येण मृषात्वं निश्चिनुयात् । तत्र वाचो ऽस्थैर्यं पदानाम् इतरेतरम् असंगतिः, अस्फुटापरिपूर्णाक्षरत्वं च । एतच् च बालादीनाम् अवस्थोपलक्षणार्थम् । ये च वयसा व्याधिना वाप्य् अवस्थाम् इयतीं गता यद् अन्यद् विवक्षन्तो ऽन्यद् उच्चारयन्ति तच् चाव्यक्तं न ते साक्षिणः । एतत् प्रत्यक्षवेद्यम् असाक्षित्वकारणम् । अन्यत् तु रागद्वेषधनलोभादिसाधारणम् अनुमानतः परीक्ष्यम् । तच् चोक्तम् एव । <strong>उत्सिक्तचेतसः</strong> प्रकृत्यैवोपप्लुता अधीरधियः ॥ ८।७१ ॥</p>
<blockquote>
<p><strong>साहसेषु च सर्वेषु स्तेयसंग्रहणेषु च ।</strong></p>
</blockquote>
<p>**	वाग्दण्डयोश् च पारुष्ये न परीक्षेत साक्षिणः ॥ ८।७२ ॥**</p>
<p>सहो बलम्, तद् आश्रित्य यत् क्रियते तत् <strong>साहसम्</strong> । राजवाल्ल्भ्येन महापक्षतया स्वशरीरबलेन बलवदाश्रयेण वा यद् अकार्यकरणं तत् <strong>साहसम्</strong>, यथा[^२७६] वस्त्रपाटनाग्निदाहकेशछेदादि । अन्यत् प्रसिद्धम् । अत्र साक्षिणो न परीक्ष्याः । &ldquo;गृहिणः पुत्रिणः&rdquo; (म्ध् ८।६२) इत्य् एवमादिरूपपरीक्षात्र प्रतिषिध्यते । या तु व्यभिचारहेतुतया शङ्क्यते रागद्वेषधनलोभादिरूपा सा कर्तव्यैव । दृष्टमूलत्वाद् अस्याः स्मृतेर् इत्य् उक्तम् ॥ ८।७२ ॥</p>
<blockquote>
<p><strong>बहुत्वं परिगृह्णीयात् साक्षिद्वैधे नराधिपः ।</strong></p>
</blockquote>
<p>**	समेषु तु गुणोत्कृष्टान् गुणिद्वैधे द्विजोत्तमान् ॥ ८।७३ ॥**</p>
<p>यत्र भूमिभागादौ विप्रतिपत्तिर् द्वाभ्यां च भोगसाधनं साक्षिणो निर्दिष्टाः । ते अ केचिद् अर्थिनो भोगम् आहुर् अपरे प्रत्यर्थिनः । तत्र बहूनां वचनं ग्राह्यम् । समसंख्येषु तु ये गुणैर् उत्कृष्टा बहुगुणा इत्य् अर्थः । एकेन वा गुणेन दृष्टपुरुषार्थोपकारिणा[^२७७] सातिशयेन युक्ताः । गुणवतां समगुणानां भेदे जातिर् आदर्तव्या । सर्वसाम्ये शपथः । अन्यद् वा तत्समानम्[^२७८] ।</p>
<blockquote>
<p><strong>बहुत्वं परिगृह्णीयात्</strong> । बहूनां वचनं प्रमाणीकुर्यात् । <strong>द्वैधं</strong> परस्परविरुद्धार्थाभिधानम् ॥ ८।७३ ॥</p>
</blockquote>
<blockquote>
<p><strong>समक्षदर्शनात् साक्ष्यं श्रवणाच् चैव सिध्यति ।</strong></p>
</blockquote>
<p>**	तत्र सत्यं ब्रुवन् साक्षी धर्मार्थाभ्यां न हीयते ॥ ८।७४ ॥**</p>
<p><span style="text-decoration:underline;">ननु</span> च &ldquo;अनुभावी तु यः कश्चित्&rdquo; (म्ध् ८।६९) इत्य् अनेनोक्तम् एवैतत्, कथं चान्यथासिद्धिर् आशङ्क्यते येनेदम् उच्यते दर्शनश्रवणाभ्यां साक्ष्यसिद्धिर् इति ।</p>
<ul>
<li>span style=&ldquo;text-decoration:underline;&quot;&gt;अत्रोच्यते</span> । साक्षी व्यवहरिष्यता कर्तव्यः &ldquo;त्वं मे साक्षी भविष्यसि&rdquo; इत्य् उक्तम् । तत्र य एवम् अनुक्तः[^२७९] स न प्राप्नोति । एवम् अर्थम् इदम् उच्यते । यस् तत्रे संनिहितः कथंचिद् अनुभविता त्वं स्मर्तुम् अर्हस्य् अवयोर् अमुम् अर्थम् इत्य् एवम् अनुक्ते ऽपि भवत्य् एव साक्षी । <strong>समक्षदर्शनात्</strong> साक्षाद् अनुभावाच् <strong>छ्रवणाच् च</strong> । समक्षशब्दानुषङ्गः कर्तव्यः । यत् कुतश्चिद् एकेन श्रूयते ततो ऽन्येन तत् परंपराश्रुतं तेन परंपराश्रावी न साक्षी । यथैतेनेदम् अकार्यं कृतम् इदम् अस्मै वा धारयतीति लोकप्रसिद्ध्यागतम्, न तु प्रमाणतः । तत्र समक्षदर्शनं साक्षाद् अनुभवनम् अर्थविषयम् ऋणप्रयोगदण्डपारुष्यादि साक्षाद् दृष्टं चक्षुर्व्यापारेण वाक्पारुष्यं तथेदम् अस्मान् मया गृहीतम् इत्य् एवमादिविषयं शब्दश्रवणम् । यद्य् अपि दृशिर् उपलब्धिमात्रवचनः तथापि[^२८०] वृत्तानुरोधितया श्रोत्रज्ञानं श्रवणं भेदेनोपात्तम् । एतावच् चात्र विवक्षितम् । प्रंआणतो येनानुभूतं स साक्षी । समक्षशब्दग्रहणं प्रमाणमात्रोपलक्षणार्थम् । तेनानुमानादिनाप्य् अनुभूतम् अनुभूतम् एव । अत आप्तागमाच् छ्रुतम् अप्रत्यक्षम् अपि प्रमाणम् । उत्तरस् तु श्लोकार्धो ऽनुवाद एव, सत्यवचनस्य विहितत्वात्, असत्यवादिनो धर्मार्थहानेश् च प्रमाणान्तरावगतत्वात् ॥ ८।७४ ॥</li>
</ul>
<blockquote>
<p><strong>साक्षी दृष्टश्रुताद् अन्यद् विब्रुवन्न् आर्यसंसदि ।</strong></p>
</blockquote>
<p>**	अवाङ् नरकम् अभ्येति प्रेत्य स्वर्गाच् च हीयते ॥ ८।७५ ॥**</p>
<p>असत्याभिधाने साक्षिणां फलदर्शनार्थम् इदम् । <strong>दृष्टश्रुत</strong>शब्द उपलब्धिपर्याय इत्य् उक्तम् । तस्माद् <strong>अन्यद्</strong> अनुपलब्धम् । तच् चेद् ब्रवीति । <strong>आर्याः</strong> सभ्याः सम्यक्कारिणः । तेषां <strong>संसदि</strong> सभायाम् <strong>अवाङ्</strong> अधोमुखः <strong>नरकं</strong>[^२८१] यामं यातनास्थानं[^२८२] गच्छति । <strong>प्रेत्य</strong> मृत्वा <strong>स्वर्गाच् च हीयते</strong> भ्रश्यति । यद् अप्य् अनेन स्वर्गारोहणिकं कर्म कृतं तद् अपि कौटसाक्ष्यपापस्य गुरुत्वात् प्रतिबध्यते । न तु स्वर्गस्य कर्मणः पापेनान्येन नाशः । स्वफलविधित्वात् कर्मणाम् अन्यत्र प्रायश्चित्तेभ्यः ॥ ८।७५ ॥</p>
<blockquote>
<p><strong>यत्रानिबद्धो ऽपीक्षेत शृणुयाद् वापि किंचन ।</strong></p>
</blockquote>
<p>**	दृष्टस् तत्रापि तद् ब्रूयाद् यथादृष्टं यथाश्रुतम् ॥ ८।७६ ॥**</p>
<p><span style="text-decoration:underline;">ननु</span> चोक्तं &ldquo;समक्षदर्शनात्&rdquo; (म्ध् ८।७४) इत्य् अत्र यथाकथंचिदनुभूतवतो ऽनियुक्तस्यापि साक्ष्यम् अस्तीति । तत्र किम् अनेन &ldquo;यत्रानिबद्धो ऽपि&rdquo; इति । को वा विशेषः ।</p>
<ul>
<li>span style=&ldquo;text-decoration:underline;&quot;&gt;उच्यते</span> । लेख्यारूढस्य व्यापारविशेषाद्युक्तं साक्षित्वं न पुनर् अनारूढस्य । आरोहणस्यानर्थक्यप्रसङ्गाद् उभयोः साक्षित्वे[^२८३] । अत एताम् आशङ्काम् अपनेतुम् इदम् उच्यते । पूर्वस् तु श्लोको यत्रानुकाः[^२८४] साक्षिणः । अयं तु यत्र ससाक्षिकं लेख्यम् ।</li>
</ul>
<blockquote>
<p><strong>अनिबद्धो</strong> लेक्यम् अनारूढो ऽपीत्य् अर्थः । ईक्षणश्रवणे व्याख्याते । शेषं सुबोधम् ॥ ८।७६ ॥</p>
</blockquote>
<blockquote>
<p><strong>एको लुब्धस् त्व् असाक्षी</strong>[^२८५]** स्याद् बह्व्यः शुच्यो ऽपि न स्त्रियः ।**</p>
</blockquote>
<p>**	स्त्रीबुद्धेर् अस्थिरत्वात् तु दोषैश् चान्ये ऽपि ये वृताः ॥ ८।७७ ॥**</p>
<p><strong>एकस्य</strong> पुनः प्रतिषेधो लोभादिरहितस्य प्रतिप्रसवार्थः । तेन सत्यवादितया निश्चित एको ऽपि साक्षी भवत्य् एव । <strong>स्त्रियस्</strong> तु न कथंचित् साक्ष्यम् अर्हन्त्य् अल्पा वा <strong>बह्व्यो</strong> वा । <strong>शुच्यो ऽपीति</strong> गुणवत्यो ऽपीत्य् अर्थः । अत्र हेतुः: <strong>स्त्रीबुद्धेर् अस्थिरत्वाद्</strong> इति । प्रकृतिर् एषा स्त्रीणां यद् बुद्धेश् चापलम् । गुणास् तु यत्नोपार्जिता अपि प्रमादालस्यादिना व्यपयन्त्य् अतः स्वाभाविकम् अस्थैर्यं तिष्ठेद् एव । यथामयाविनो घृतादिनोत्पन्ने ऽप्य् अग्नेः स्थैर्ये स्वल्पेनापि प्रमादे पुनः सहजामयावितानुवृत्तिः । अतो ऽनया शङ्कया गुणवतीष्व् अपि तासु नाश्वासः । यत् तु &ldquo;स्त्रियाप्य् असंभवे कार्यम्&rdquo; (म्ध् ८।७०) इति तद् यत्र तत्क्षणाद् एव पृच्छ्यन्ते । यत्रेयम् आशङ्का न भवति केनचिद् आसां संचलितं मन इति । यत्र तु कालव्यवधानं तत्र जीयमानेन कदाचिद् अनुकूल्यन्ते इति न क्वचित् साक्षिन्यः ।</p>
<blockquote>
<p><strong>दोषैश् चान्ये ऽपि ये वृताः</strong> । रोगादिभिर् <strong>दोषैर्</strong> <strong>ये</strong> स्त्रीभ्यो <strong>ऽन्ये ऽपि</strong> पुरुषा <strong>वृता</strong> आक्रान्ता भूयिष्ठदोषा इत्य् अर्थः । के पुनर् अमी दोषा नाम । उक्तं च । रागादयः शास्त्रप्रतिषिद्धाः शङ्क्यमानव्यभिचारहेतुभावाः । यद्य् अपि केवलेन स्वशब्देनैवोक्ता दोषाः तथाप्य् अनुक्तपरिग्रहार्थम् इदम् अपुनरुक्तम् । सामान्यविशेषाभिधानं हि सर्वत्र ग्रन्थकारा अनुमन्यन्ते ।</p>
</blockquote>
<ul>
<li>
<p>span style=&ldquo;text-decoration:underline;&quot;&gt;अन्ये</span> त्व् अकारप्रश्लेषेण &ldquo;अलुब्धो ऽप्य् एको न साक्षी&rdquo; किं पुनर् लुब्ध इत्य् एवम् आचक्षते । तथा च द्वयोर् अभ्यनुज्ञानं भवति ।</p>
</li>
<li>
<p>शुच्य इतीकारो दुर्लभो &ldquo;वोतो गुणवचनात्&rdquo; (पाण् ४।१।४४) इति विधानात् । &ldquo;कृदिकारात्&rdquo;[^२८६] इति केचित् समर्थयन्ते ॥ ८।७७ ॥</p>
</li>
</ul>
<blockquote>
<p><strong>स्वभावेनैव यद् ब्रूयुस् तद् ग्राह्यं व्यावहारिकम् ।</strong></p>
</blockquote>
<p>**	अतो यद् अन्यद् विब्रूयुर् धर्मार्थं तद् अपार्थकम् ॥ ८।७८ ॥**</p>
<p>साक्षिणो यत् <strong>स्वभावेन व्यावहारिकं</strong> ब्रुवन्ति तद् ग्राह्यम् । यत् तु स्वभावाद् विचलितारुणया[^२८७] धर्मबुद्ध्या[^२८८] <strong>धर्मार्थं ब्रूयुस् तद् अपार्थकम्</strong> अग्राह्यम् इत्य् अर्थः । यद्यथादृष्टस्यार्थस्य[^२८९] वचनं तत् स्वभावतः । यत् त्व् अन्यथा &ldquo;मा भूद् अस्य तपस्विनो मद्वचनेन बाधः&rdquo; इत्य् अनया बुद्ध्या, <strong>तद् अपार्थकम्</strong> । यथा केनचिद् आवेदितं भवति &ldquo;अनेनाह माक्रुष्टः&rdquo; इति । तत्र परेणापह्नुतम् । साक्षिण आहुः: &ldquo;सत्यम् आक्रुष्टः,[^२९०] नर्मणा[^२९१] न तु रोषेण&rdquo;[^२९२] इति । तत्राकृउष्ट[^२९३] इत्य् एतत् साक्षिणां वचो ग्राह्यम् । नर्मेणेत्य्[^२९४] एतद् उत्तरवादिनानुक्तत्वाद् अपृष्टम् उक्तम् अपि न ग्राह्यम् ।</p>
<blockquote>
<p><strong>व्यावहारिकं</strong> व्यवहारगतम् । अपगतप्रयोजनम् <strong>अपार्थकम्</strong> ।</p>
</blockquote>
<ul>
<li>
<p>span style=&ldquo;text-decoration:underline;&quot;&gt;अन्ये</span> व्याचक्षते । यद् अप्रगल्भादिभिः स्खलितपदम् उदाहरन्ति न तावता तद् अनादेयं किं तु स्वभाव एषाम् उपलक्षितव्यो ऽनुमानेन: किम् अमी अप्रागल्भ्यात् स्खलन्ति उतासत्याभिधायितयेति ।</p>
</li>
<li>
<p>span style=&ldquo;text-decoration:underline;&quot;&gt;तत् तु</span> प्राग् उक्तम् । न चाक्षरार्थ इत्य् उपेक्ष्यम् ॥ ८।७८ ॥</p>
</li>
</ul>
<blockquote>
<p><strong>सभान्तः साक्षिणः प्राप्तान् अर्थिप्रत्यर्थिसंनिधौ ।</strong></p>
</blockquote>
<p>**	प्राड्विवाको ऽनुयुञ्जीत विधिनानेन सान्त्वयन् ॥ ८।७९ ॥**</p>
<p>सभायाम् अन्तः <strong>सभान्तः</strong> । शौण्डादित्वात् समासः (च्ड़्। पाण् २।१।४०) । व्यवहारदेशगता उभयोर् <strong>अर्थिप्रत्यर्थिनोः</strong> संनिधाने ऽनुयोक्तव्या वक्ष्यमाणेन विधिना । <strong>सान्त्वयन्</strong> अपरुषं ब्रुवन्[^२९५] । पारुष्येण हि प्राड्विवाकाद् बिभ्यतो ऽप्रकृतिस्था न[^२९६] सर्वं स्मरेयुः, संस्कारभ्रंशहेतुत्वाद् भयस्य । प्राड्विवाको राज्ञा व्यवहारदर्शनाधिकृतो रूढ्योच्यते । यद्य् अप्य् अवयवार्थो राजन्य् अपि संभवति। पृच्छति विविनक्तीति, तथापि[^२९७] भेदेन प्रयोगदर्शनम्: &ldquo;अमात्यः प्राड्विवाको वा यः कुर्यात् कार्यम् अन्यथा&rdquo; (म्ध् ९।२३४) इति । पृच्छतीति प्राट्, &ldquo;क्विब्वचिप्रच्छिश्रिद्रुश्रुप्रुवां दीर्घो ऽसंप्रसारणं च&rdquo; इति प्राट् । विशेषेण धर्मसंकटेषु विवेक्तीति विवाटः । &ldquo;कृत्यल्युटो बहुलम्&rdquo; (पाण् ३।३।११३) इति । कर्तरि घञ् । &ldquo;चजोः कु घिण्ण्यतोः&rdquo; (पाण् ७।३।५२) इति कुत्वम् । प्राट् चासौ विवाकश् च प्राड्विवाकः ॥ ८।७९ ॥</p>
<blockquote>
<p><strong>यद् द्वयोर् अनयोर् वेत्थ कार्ये ऽस्मिंश् चेष्टितं मिथः ।</strong></p>
</blockquote>
<p>**	तद् ब्रूत सर्वं सत्येन युष्माकं ह्य् अत्र साक्षिता ॥ ८।८० ॥**</p>
<p>यज् जानीथ <strong>अस्मिन्</strong> व्यवहारवस्तुनि <strong>अनयोर् मिथः</strong> प्रत्यक्षं[^२९८] रहसि वा <strong>चेष्टितं</strong> वृत्तं <strong>तत् सर्वं सत्येन</strong> तथ्येन <strong>ब्रूत</strong> कथयत । <strong>युष्माकं ह्य् अत्र साक्षिता</strong> भवताम् अत्र प्रामाण्यम् । युष्मद्वचनाधीने सत्यानृते । इत्य् अनेन प्रोत्साह्यन्ते । साक्षिभूता[^२९९] अस्मिन् कार्य इति सामान्यनिर्देशे ऽप्य् अखिलवस्तुश्रावणं सामर्थ्याद् द्रष्टव्यम् । न ह्य् अश्रुतविशेषाः प्रश्नविषयं वेदितुम् अर्हन्तीति ॥ ८।८० ॥</p>
<blockquote>
<p><strong>सत्यं साक्ष्ये ब्रुवन् साक्षी लोकान् प्राप्नोत्य् अनिन्दितान् ।</strong></p>
</blockquote>
<p>**	इह चानुत्तमां कीर्तिं वाग् एषा ब्रह्मपूजिता ॥ ८।८१ ॥**</p>
<p>इतः प्रभृति सत्यवचनार्थः साक्षिणाम् अनुयोगविधिः । <strong>सत्यं</strong> वदन् <strong>लोकान्</strong> स्वर्गादिलक्षणान् <strong>अनिन्दितान्</strong> अगर्हितान् अभिप्रेतफलभोगहेतून् लभते <strong>साक्षी</strong> । जातिवचनो वा <strong>लोक</strong>शब्दः । शुभे जन्मनि जायत इत्य् अर्थः । अस्मिंश् च जन्मनि <strong>कीर्तिः</strong> ख्यातिर् <strong>अनुत्तमा</strong>[^३००] यस्या अन्यद् उत्तमं प्रकृष्टं नास्ति, तां लभते । साधुवादो जनेनास्मै दीयते । यस्माद् <strong>एषा</strong> च <strong>वाक्</strong> सत्या सरस्वती <strong>ब्रह्मणा</strong> प्रजापतिना <strong>पूजिता</strong> ॥ ८।८१ ॥</p>
<blockquote>
<p><strong>साक्ष्ये ऽनृतं वदन् पाशैर् बध्यते वारुणैर् भृशम् ।</strong></p>
</blockquote>
<p>**	विवशः शतम् आजातीस् तस्मात् साक्ष्यं वदेद् ऋतम् ॥ ८।८२ ॥**</p>
<p>पूर्वेण दृष्टादृष्टशुभाशुभप्रदर्शनेन सत्यवचने साक्षिणः प्रोत्साहिताः । अनेन विपरीताभिधाने दुःखोत्पत्तिदर्शनम् । सत्यवचनार्थम् एवैतत् । साक्षिणः कर्म <strong>साक्ष्यम्</strong> । तत्रासत्यं ब्रुवाणो <strong>वारुणैः पाशैर्</strong> <strong>बध्यते</strong> पीड्यते । <strong>भृशम्</strong> अत्यर्थम् । <strong>विवशः</strong> परतन्त्रीकृतः सर्वचेष्टासु वाक्चक्षुर्गतास्व् अपि । <strong>शतं</strong> यावज् जन्मनि वारुणाः पाशा घोराः सर्परज्जवो जलोदराणि वा । एतद्दोषपरिहारार्थं सत्यं वदेद् इति विधिः । <strong>आजातीर्</strong> इति नायं मर्यादाभिविध्योर् आङ् । तथा सति पञ्चमी स्यात् । तस्माद् उपसर्गो ऽयम् अनर्थकः, प्रलम्बत[^३०१] इतिवत्[^३०२] । द्वितीया चेयं आवृत्तिश् चात्र गम्यते । शतं जन्मान्य् आवर्तते उदरगृहीतः ॥ ८।८२ ॥</p>
<blockquote>
<p><strong>सत्येन पूयते साक्षी धर्मः सत्येन वर्धते ।</strong></p>
</blockquote>
<p>**	तस्मात् सत्यं हि वक्तव्यं सर्ववर्णेषु साक्षिभिः ॥ ८।८३ ॥**</p>
<p><strong>पूयते</strong> शुद्ध्यत्य् अन्यस्माद् अपि पापान् मुच्यत इति यावत् । शेषं गतार्थम् ॥ ८।८३ ॥</p>
<blockquote>
<p><strong>आत्मैव ह्य् आत्मनः साक्षी गतिर् आत्मा तथात्मनः ।</strong></p>
</blockquote>
<p>**	मावमंस्थाः स्वम् आत्मानं नृणां साक्षिणम् उत्तमम् ॥ ८।८४ ॥**</p>
<p>एष एवार्थो विस्पष्टीक्रियते उत्तरेण श्लोकेन ॥ ८।८४ ॥</p>
<blockquote>
<p><strong>मन्यन्ते वै पापकृतो न कश्चित् पश्यतीति नः ।</strong></p>
</blockquote>
<p>**	तांस् तु देवाः प्रपश्यन्ति स्वस्यैवान्तरपूरुषः ॥ ८।८५ ॥**</p>
<p><strong>न</strong>शब्दो व्यवहितः । <strong>पापकृतः</strong> कूटादिकारिण एवं जानते । <strong>न कश्चिद्</strong> अस्मान् <strong>पश्यतीति</strong> । <strong>इति</strong>कारेण मन्यतेर् वाक्यार्थः कर्मेति प्रतिपाद्यते । <strong>न</strong> <strong>नः</strong> <strong>कश्चित् पश्यतीत्य्</strong> एष वाक्यार्थः । <strong>तांस् तु देवा</strong> वक्ष्यमाणाः <strong>पश्यन्ति</strong> । स्वस्यान्तरात्मा । तद् उक्तम् &ldquo;आत्माइव ह्य् आत्मनः साक्षी&rdquo; (म्ध् ८।८४) इति ।</p>
<ul>
<li>
<p>span style=&ldquo;text-decoration:underline;&quot;&gt;ननु</span> कः पुनर् अयं पापचारी, तस्य च को ऽन्यो द्रष्टा । यावतात्मैव कर्ता शुभाशुभानां चान्तरपुरुषो द्रष्टेति ।</p>
</li>
<li>
<p>span style=&ldquo;text-decoration:underline;&quot;&gt;सत्यम्</span> । तस्यैव देवतात्वम् अध्यारोप्य भेदेन कर्मकर्तृव्यपदेशो ऽनृतनिवृत्त्यर्थः । देवतारूपं त्वं जानीषे[^३०३] । तात्त्विकम् आत्मीयम् आन्तरं रूपं शारीरम्, तथा बाह्यम् अनात्मीयम् असारम्, एतदुपभोगार्थं मा दुष्कृतं कार्षीर् इति प्रोत्साह्यते । अतो &ldquo;मावमंस्थाः स्वम् आत्मानम्&rdquo; मावज्ञासीर् &ldquo;नृणां साक्षिणम् अनुत्तमम्&rdquo; (म्ध् ८।८४) । अन्यो हि साक्षी अस्मिन्न् एव लोके, अयं तु मृतस्यापि साक्ष्यं ददाति । तस्माद् एतस्माद् भेतव्यम् । असत्यवादी[^३०४] कदाचिन् मन्यते: &ldquo;आत्मान्तरं प्रतिपन्नस्य किम् एष मे द्रष्टापि करिष्यति&rdquo; इति । तन् न । &ldquo;गतिर् आत्मा तथात्मनः&rdquo;[^३०५] (म्ध् ८।८४) । आत्मानम् अन्तरेणान्या गतिर् नास्ति । न हि द्वाव् आत्मानाव् एकस्य भवतः ।</p>
</li>
<li>
<p>span style=&ldquo;text-decoration:underline;&quot;&gt;अन्ये</span> तु मन्यन्ते परमात्मा साक्षी संसार्यात्मानो नियोज्या इति भेदः ॥ ८।८५ ॥</p>
</li>
</ul>
<p><em>के पुनस् ते देवा रहस्य् अपि प्रच्छन्नं पापम् आचरन्तं ये पश्यन्ति, अत आह ।</em></p>
<blockquote>
<p><strong>द्यौर् भूमिर् आपो हृदयं चन्द्रार्काग्नियमानिलाः ।</strong></p>
</blockquote>
<p>**	रात्रिः संध्ये च धर्मश् च वृत्तज्ञाः सर्वदेहिनाम् ॥ ८।८६ ॥**</p>
<p><strong>हृदय</strong>शब्देन हृदयायतनो लिङ्गपुरुष उच्यते । दिवादीनां[^३०६] द्रष्टृत्वम् अचेतनेषु चैतन्यम् आरोप्यते[^३०७] । दर्शनान्तरे तु महाभूतानि देवतात्मतया चेतनान्य् एव । तथा च[^३०८] पृथिवी भारावतरणाय ब्रह्माणम् उपागमद् इति वर्ण्यते । सर्वगतत्वात् तेषां न किंचिद् अप्रत्ययम् अस्तीति सर्वशरीरिणां वृत्तं शीलं चात्मनः कायगतं शुभम् अशुभं च जानते ॥ ८।८६ ॥</p>
<blockquote>
<p><strong>देवब्राह्मणसांनिध्ये साक्ष्यं पृच्छेद् ऋतं द्विजान् ।</strong></p>
</blockquote>
<p>**	उदङ्मुखान् प्राङ्मुखान् वा पूर्वाह्णे वै शुचिः शुचीन् ॥ ८।८७ ॥**</p>
<p><strong>देवा</strong> दुर्गामार्तण्डादयः प्रतिमाकल्पिताः । <strong>शुचीन्</strong> कृतस्नानाचमनादिविधीन् । <strong>शुचिः</strong> प्रष्टा स्वयम् अपि तथाविध एव स्यात् । <strong>ऋतम्</strong> इति श्लोकपूरणार्थम् एव । प्रसिद्धम् अन्यत् ॥ ८।८७ ॥</p>
<blockquote>
<p><strong>ब्रूहीति ब्राह्मणं पृच्छेत् सत्यं ब्रूहीति पार्थिवम् ।</strong></p>
</blockquote>
<p>**	गोबीजकाञ्चनैर् वैश्यं शूद्रम् एभिस्**[^३०९]** तु पातकैः ॥ ८।८८ ॥**</p>
<p><span style="text-decoration:underline;">क्व पुनर्</span> इयं तृतीया <strong>गोबीजकाञ्चनैर्</strong> इति । यदि तावत् <strong>पृच्छेद्</strong> इति क्रियासंबन्धात् करणम् उच्यते, तद् अनुपपन्नम् । शब्दो हि तत्र करणम्, नार्थः ।</p>
<ul>
<li>span style=&ldquo;text-decoration:underline;&quot;&gt;नैष दोषः</span> । यथा गवादीनि प्रश्नकरणत्वं प्रतिपद्यन्ते तथा व्याख्येयम् । <strong>पातकैर्</strong> इत्य् उभयशेषो विज्ञेयः: <strong>गोबीजकाञ्चनैः</strong> <strong>पातकैर्</strong> इति । तेनायम् अर्थो भवति । गोबीजकाञ्चनविषयैः पातकप्रदर्शनैः पृच्छेद् इति । &ldquo;गां हृत्वा हत्वा वा यत् पातकं तद् भवति तव मिथ्या वदतः&rdquo; इति प्रश्नवाक्यं पठितव्यम् । एवं वक्ष्यमाणैः पातकैः शूद्रं पृच्छेत् । पातकशब्दस् तु पातकप्रदर्शनार्थेष्व्[^३१०] अभिधानेषु द्रष्टव्यो मुख्यानां प्रश्नकरणत्वाभावाद् इत्य् उक्तम् ॥ ८।८८ ॥</li>
</ul>
<blockquote>
<p><strong>ब्रह्मघ्नो ये स्मृता लोका ये च स्त्रीबालघातिनः ।</strong></p>
</blockquote>
<p>**	मित्रद्रुहः कृथघ्नस्य ते ते स्युर् ब्रुवतो मृषा ॥ ८।८९ ॥**</p>
<p>ब्राह्मणं हत्वा ये लोका नरकादिलक्षणाः प्राप्यन्ते तत्कारिभिस् <strong>ते</strong> तव भवन्ति मिथ्यावदतस् तस्मात् सत्यं ब्रूहीत्य् अनुयोगः । यश् च मित्रं द्रुह्यति ब्राह्मणादीन् दारसर्वस्वापहरणादिना[^३११] नाशयति — यश् च कृतम् उपकारं विस्मृत्य तम् एवोपकर्तारम् अपकरोति — यत् तस्य <strong>कृतघ्नस्य</strong>[^३१२] परत्र दुःखं तद् अवाप्नोति ॥ ८।८९ ॥</p>
<blockquote>
<p><strong>जन्मप्रभृति यत् किंचित् पुण्यं भद्र त्वया कृतम् ।</strong></p>
</blockquote>
<p>**	तत् ते सर्वं शुनो गच्छेद् यदि ब्रूयास् त्वम् अन्यथा ॥ ८।९० ॥**</p>
<p><strong>शुनो गच्छेन्</strong> निष्फलं स्याद् भवत इत्य्[^३१३] अर्थः । <span style="text-decoration:underline;">अन्ये</span> तु[^३१४] दोषप्रदर्शनार्थं श्वगमनवचनम् । यथा कृच्छ्रेण महता सुवर्णाद्युत्तमद्रव्यम् अर्जयित्वाशुचिप्रवाहे त्यजेत् तादृक् सुकृतं भवति । न पुनर् अन्यकृतस्य सुकृतस्यान्यत्र गमनम् अस्तीत्य् असकृद् उक्तम् एतत् ॥ ८।९० ॥</p>
<blockquote>
<p><strong>एको ऽहम् अस्मीत्य् आत्मानं यस् त्वं कल्याण मन्यसे ।</strong></p>
</blockquote>
<p>**	नित्यं स्थितस् ते हृद्य् एष पुण्यपापेक्षिता मुनिः ॥ ८।९१ ॥**</p>
<p><strong>पुण्यपापयोर् ईक्षिता</strong> द्रष्टा मुनिस् तूष्णींभूतः ॥ ९।९१ ॥</p>
<p><em>कः पुनर् असौ मुनिः । भयातिशयप्रदर्शनार्थम् आह ।</em></p>
<blockquote>
<p><strong>यमो वैवस्वतो देवो यस् तवैष हृदि स्थितः ।</strong></p>
</blockquote>
<p>**	तेन चेद् अविवादस् ते मा गङ्गां मा कुरून् गमः ॥ ८।९२ ॥**</p>
<p>य एष[^३१५] <strong>यमः</strong> सर्वप्राणिनां देहधनाद्युच्छेदकारी[^३१६] यातनाभिश् च निगृह्णीतेति श्रुतिपथम् आगतो भवतः, सो ऽयं तव हृदये वर्तते, न विप्रकृष्टः । स च[^३१७] कृतापराधम् अधुनैव यमयति[^३१८] । मा चैवं मनसि कृथाः: एष आत्मा मदीयो माम् उपेक्षिष्यत इति । न ह्य् एतस्य कश्चिद् आत्मीयः । <strong>तेन चेद् अविवादः</strong> स चेत् प्रसन्नः प्रत्ययितः[^३१९] किं <strong>गङ्गा</strong>गमनेन स्नानार्थिनः पापशुद्धये, किं वा <strong>कुरु</strong>क्षेत्रगमने ऽस्ति प्रयोजनम् । यत्फलं पापप्रमोचनलक्षणं ततः प्राप्यते तद् इहैवाविसंवादिनि परमात्मनि । न हि पापकारिण आत्मा निर्विशङ्को भवति । किं मे ऽन्तः[^३२०] स्याद् एतेनेति । नास्तिकस्यापि किंकथिका कदाचित् भवत्य् एव । <strong>गङ्गा</strong>नदी पावयन्ती । <strong>कुरु</strong>क्षेत्रं तु देश एव पावनः ॥ ८।९२ ॥</p>
<blockquote>
<p><strong>नग्नो मुण्डः कपाली च भिक्षार्थी क्षुत्पिपासितः ।</strong></p>
</blockquote>
<p>**	अन्धः शत्रुकुलं गच्छेद् यः साक्ष्यम् अनृतं वदेत् ॥ ८।९३ ॥**</p>
<p>कपालं शरावादिपात्रैकदेशः सुबोधम् ॥ ८।९३ ॥</p>
<blockquote>
<p><strong>अवाक्शिरास् तमस्य् अन्धे किल्बिषी नरकं व्रजेत् ।</strong></p>
</blockquote>
<p>**	यः प्रश्नं वितथं ब्रूयात् पृष्टः सन् धर्मनिश्चये ॥ ८।९४ ॥**</p>
<p>निमित्तं पृष्टो यो <strong>वितथम्</strong> असत्यं वक्ति स तेन <strong>किल्बिषेन</strong> पापेन गृहीत ऊर्ध्वपादो ऽधोमुखो महति गाढे <strong>तमसि नरकं</strong> यातनास्थानं तत्प्राप्नोतीत्य् अर्थः । अन्यस्मिंस् <strong>तमसि</strong> किंचिद् दृश्यते तत्र तु न किंचिद् एवेत्य् <strong>अन्ध्</strong>अग्रहणम् ॥ ८।९४ ॥</p>
<blockquote>
<p><strong>अन्धो मत्स्यान् इवाश्नाति स नरः कण्टकैः सह ।</strong></p>
</blockquote>
<p>**	यो भाषते ऽर्थवैकल्यम् अप्रत्यक्षं सभां गतः ॥ ८।९५ ॥**</p>
<p><strong>अर्थवैकल्यं</strong> सत्याद् अपेतं <strong>भाषते</strong> । यथा कण्टका अशिता[^३२१] भक्षिता जनयन्ति न तादृशीं मत्स्याः प्रीतिं जनयन्ति । यदा धनलोभेन काचित् प्रीतिमात्रा भवति तथापि महादुःखं[^३२२] भवतीति सकण्टकमत्याशनोपमा ॥ ८।९५ ॥</p>
<blockquote>
<p><strong>यस्य विद्वान् हि वदतः क्षेत्रज्ञो नातिशङ्कते ।</strong></p>
</blockquote>
<p>**	तस्मिन् न देवाः श्रेयांसं लोके ऽन्यं पुरुषं विदुः ॥ ८।९६ ॥**</p>
<p><strong>यस्य वदतः</strong> साक्षिणो <strong>विद्वान्</strong> सत्यानृते जानानः <strong>क्षेत्रज्ञो</strong> ऽन्तर्यामी पुरुषो <strong>नातिशङ्कते</strong> किम् अयं सत्यं वक्ष्यत्य् अनृतं वेत्य् एवं नाशङ्कते, निश्चितम् एवैष सत्यं वक्तीति यस्यात्मा निर्विशङ्कः तस्मात् पुरुषान् <strong>नान्यं</strong> <strong>श्रेयांसं</strong> श्रेष्ठं प्रशस्ततमं <strong>पुरुषं देवा</strong> जानते ।</p>
<ul>
<li>
<p>span style=&ldquo;text-decoration:underline;&quot;&gt;कः पुनर्</span> अयं वेदिता । कश् च ततो ऽन्य आशङ्किता । एक एव ह्य् आत्मा स्वप्रयत्नद्वारेण वाचम् ईरयन् वेदिता संपद्यते । स एव तद्धर्मेण किं कथं स्याद् इत्य् एवंरूपेणाशङ्काख्यानेन युज्यते । तत्र भेदानुपपत्तिः ।</p>
</li>
<li>
<p>span style=&ldquo;text-decoration:underline;&quot;&gt;सत्यम्</span> एतत् । काल्पनिकेन भेदेनैवम् उक्तम् । यथा हन्त्य् आत्मानम् आत्मनेति ॥ ८।९६ ॥</p>
</li>
</ul>
<blockquote>
<p><strong>यावतो बान्धवान् यस्मिन् हन्ति साक्ष्ये ऽनृतं वदन् ।</strong></p>
</blockquote>
<p>**	तावतः संख्यया तस्मिन् शृणु सौम्यानुपूर्वशः ॥ ८।९७ ॥**</p>
<p>द्रव्यविशेषानृताश्रयाः पापविशेषाः कूटसाक्षिण इत्य् एतत् प्रदर्शनार्थं प्रकरणम् आरभ्यते । तत्रायं श्लोकः संबोधनद्वारेणोपदिश्यमान[^३२३] आदरार्थः संपद्यते । यद् गुह्यं मिथ उपदिश्यते तद् यथाकथंचिद् भवतीत्य् अवधारितं ग्रहणं नातिगुरु इदं त्व् अतिमहाप्रयोजनम् अवहितैः श्रोतव्यम् इति ।</p>
<blockquote>
<p><strong>सौम्येति</strong> चैकवचनम् अनेकशिष्यसंनिधाने भृगाव् एव विवक्षितम् । <strong>यस्मिन् साक्ष्य</strong> इति व्यधिकरणसप्तमी । <strong>यस्मिन्</strong> द्रव्यभेदभिन्ने व्यवहारे यत् साक्ष्यं तत्र तन्निमित्तं यद् अनृतम् इत्य् एषा विषयसप्तमी । अपरा &ldquo;यस्य च भावेन&rdquo; (पाण् २।३।३७) इति । अथ वा द्रव्यभेदात् साक्ष्यभेदः, तत्र समानाधिकरण एव । <strong>तावत</strong> इति परिमाणे व्युत्पाद्यते । तत्र यत् प्रभूतनिमित्तम् अपि परिमाणं संभाव्यते, शिशून् स्त्रियो वृद्धान्[^३२४] इत्य् अतो[^३२५] विशिनष्टि: <strong>संख्ययेति</strong> । <strong>अनुपूर्वश</strong> इति सुखप्रतिपत्तये ऽनुपूर्वेण ह्य् अभिधीयमानं सुखेन प्रतीयते । आनुपूर्वी च संख्यागतात्राभिप्रेता । तस्या एव वक्ष्यमाणत्वात् &ldquo;पञ्च पशु&rdquo; इत्यादि&rdquo; ॥ ८।९७ ॥</p>
</blockquote>
<blockquote>
<p><strong>पञ्च पश्वनृते हन्ति दश हन्ति गवानृते ।</strong></p>
</blockquote>
<p>**	शतम् अश्वान्र्ते हन्ति सहस्रं पुरुषानृते ॥ ८।९८ ॥**</p>
<p><strong>पशु</strong>निमित्तम् अनृतम् । शाकपार्थिववत् समासः (पत् इ: ४०६) । <strong>पञ्च</strong>बान्धवांश् चानृतं <strong>हन्ति</strong> । ततश् च तेषां नरकपातनम् । मातापितरौ जायामिथुनं चापत्यम् इति पञ्च ।</p>
<ul>
<li>
<p>span style=&ldquo;text-decoration:underline;&quot;&gt;कथं</span> पुनर् अन्यकृतेनैनसान्यस्य फलम् ।</p>
</li>
<li>
<p>span style=&ldquo;text-decoration:underline;&quot;&gt;अन्यकृतेन</span> पुण्यपापादिनान्यस्य स्वर्गनरकादिप्राप्तिः[^३२६] संसर्गाद् इति ब्रूमः । तैर् अयं परित्यज्यत इत्य् उक्तं भवति । अथ वा तैर् हतैर् यत् पापं तद् अस्य भवतीत्य् अघ्नन्न् अपि <strong>हन्तीत्य्</strong> उच्यते, अदृष्टकार्यतुल्यत्वात् ।</p>
</li>
<li>
<p>अर्थवादश् चायं न तत्कार्योपदेशः । तत्कार्योपदेशे हि हिंसाप्रायश्चित्ती स्यात् । कौटसाक्ष्यप्रायश्चित्तम् एतद् भवति । उत्तरोत्तरसंख्यादिवृद्धिः प्रायश्चित्तगौरवार्था न पुनर् विवक्षितैव । तेनोत्तरोत्तरस्य गरीयः प्रायश्चित्तम् इत्य् उक्तं भवति ।</p>
</li>
<li>
<p>अयं पुरुषः कस्य दास इत्य् एवं संशये यद् अनृतं तत् <strong>पुरुषानृतम्</strong> उच्यते ॥ ८।९८ ॥</p>
</li>
</ul>
<blockquote>
<p><strong>हन्ति जातान् अजातांश् च हिरण्यार्थे ऽनृतं वदन् ।</strong></p>
</blockquote>
<p>**	सर्वं भूम्यनृते हन्ति मा स्म भूम्यनृतं वदीः**[^३२७]** ॥ ८।९९ ॥**</p>
<p><span style="text-decoration:underline;">कथं</span> पुनर् अजातानाम् असति संसर्गे परकीयेन संयोगो येनेदम् उच्यते <strong>हन्ति जातान् अजातांश् चेति</strong> ।</p>
<ul>
<li>
<p>span style=&ldquo;text-decoration:underline;&quot;&gt;उक्तम्</span>, अर्थवादो ऽयम् इति । <strong>सर्वं भूम्यनृतं</strong> वदन्[^३२८] । <strong>मा वादीः</strong> भूमिसंबन्ध्य् असत्यम् । &ldquo;स्मोत्तरे लङ् च&rdquo; (पाण् ३।३।१७६) इति[^३२९] । मा वादीर् इत्यादरार्थम् अप्य् एतत्[^३३०] प्रत्यक्षं संबोधनम् ।</p>
</li>
<li>
<p>span style=&ldquo;text-decoration:underline;&quot;&gt;का पुनर्</span> इयं भूमिर् नाम ।</p>
</li>
<li>
<p>span style=&ldquo;text-decoration:underline;&quot;&gt;यद् एतत्</span> पृथिवीगोलकं पर्वतावष्टंभनं सागरावधि प्रसिद्धम् ।</p>
</li>
<li>
<p>span style=&ldquo;text-decoration:underline;&quot;&gt;नन्व्</span>[^३३१] इयत्याः कः स्वामी, को वापहर्ता । न हि सार्वभौमः कश्चिद् अस्ति । तथा च गाथा भूमेः: &ldquo;न मा मर्त्यः कश्चन दातुम् अर्हति&rdquo; (श्ब् १३।७।१।१५) । न कश्चित् सार्वभौमो ऽस्तीत्य् अभिप्रायः । &ldquo;विश्वकर्मन् भौवन मां दिदासिथ&rdquo;[^३३२] विश्वकर्मन्[^३३३] भौमनेति पितृव्यपदेशेन स्वनाम्ना च राज्ञो आमन्त्रणं[^३३४] श्रुतम् । माम् असौ दातुम्[^३३५] इच्छतीति । उपमैंष्यति[^३३६] सलिलस्य मध्ये निमज्जे ऽहम्, सलिलस्य मध्यम् । एवं संकल्पं वृथा संकल्पितवति त्वयि सलिले मज्जामि । सलिलमज्जनेन नैष्फल्यम् अत्र दानसंकल्पस्याह । यथा सलिले निक्षिप्तं निष्फलम् एवम् एतद् अपीति । मृषैष कश्यपाय संगरः । तवैष संगरः प्रतिश्रवः प्रतिज्ञानं कश्यपाय ददामीति मोघो वध्यो ऽस्तु, सर्वसादारणाहं सर्वजनोपभोग्या । केवलं राजानो रक्षानिर्बन्धमात्रभाज इत्य् अभिप्रायः । अत एतावत्या भूमेर् न दानापहारसंभव इति कुतो विवादः ।</p>
</li>
<li>
<p>span style=&ldquo;text-decoration:underline;&quot;&gt;सत्यम्</span> । यथैवायं भूमिशब्दो ऽत्र वर्तते एवं क्षेत्रग्रामस्थण्डिलादाव् अपि । तत्र च संभवत्य् एव स्वाम्यम् । प्रत्यक्षस्यैव दानापहाराव् इति न किंचिद् अनुपपन्नम् । अपहारश् चास्या यादृशेन रूपेण अपहारः गृहादेर् न वीरुद्विछेदः । अतश् च यः परकीये क्षेत्रे चक्रम्येत मृदो वा कश्चिद् आदद्यान् नासौ भूम्यपहारी स्यात् । मीमांसकैर् उक्तम् &ldquo;न भूमिः स्यात् सर्वान् प्रत्यविशिष्टत्वात्&rdquo; (प्म्स् ६।७।३) इति ।</p>
</li>
<li>
<p>एकदेशवचनं च भूमिशब्दम् अधिकृत्य भगवान् कृष्णद्वैपायनो दानधर्मेषु पठितवान्:</p>
</li>
<li>
<p>परैर् अप्य् अनुमन्तव्यो दानधर्मो नृपैर् भुवि ।</p>
</li>
<li>
<p>अक्षयो हि निधिर् ब्राह्मो विहितो ऽयं महीभृताम् ॥ इति ।</p>
</li>
</ul>
<p>कृत्स्नगोलकाभिप्रायम् एव नादेयत्वं भूमेर् विश्वजिति मीमांसकर् उक्तम्: &ldquo;न भूमिः स्यात् सर्वान् प्रत्यविशिष्टत्वात्&rdquo; (प्म्स् ६।७।३) इति । सर्वान् पुरुषान् प्रतिचंक्रमनादियोग्यतयाविशिष्टा भूमिः स्वामीकर्तुम् अशक्या कथं दीयत इत्य् अर्थः । अस्मिंस् तु पक्षे ग्रामनगरादि विश्वजिति दातव्यम् ।</p>
<ul>
<li>span style=&ldquo;text-decoration:underline;&quot;&gt;अन्ये तु</span> पठन्ति &ldquo;अन्तरेण सदः पत्नीशालं च दक्षिणा नयन्ति&rdquo; इति भूमौ गुणविधेर् अस्यासंभवात् क्षेत्रादेर् अप्य् अत्र दानम् ।</li>
</ul>
<blockquote>
<p><strong>वदन्न्</strong> इति चैकवचननिर्देशात् &ldquo;शृणु सौम्य&rdquo; (म्ध् ८।९७) इति साक्षिविषयम् एवैतत् संबोधनम्, न शिष्यविषयम् । &ldquo;शूद्रम् एभिस् तु पातकैः&rdquo; (म्ध् ८।८८) इत्य् अत आरभ्य, यावन्तो मधमपुरुषनिर्देशास् (म्ध् ८।९२) ते सर्वेषां पातकभूयस्त्वसमानाख्यातरूपाद्येकवाक्यत्वाच् छूद्रानुयोगार्थाः । &ldquo;अन्धः शत्रुगृहं गच्छेत्&rdquo; (म्ध् ८।९३) इत्य् अत आरभ्य, सर्वे साक्षिविषया अनुयोगाः । आख्यातवैरूप्येन प्रकरणस्य विच्छेदात्, मध्यमपुरुषे समानार्थक्रमत्वात्, कर्तव्यो गच्छेद् इति प्रथमपुरुषनिर्देशः पूर्वाधिकारनिवृत्त्यर्थः ॥ ८।९९ ॥</p>
</blockquote>
<blockquote>
<p><strong>अप्सु भूमिवद् इत्य् आहुः स्त्रीणां भोगे च मैथुने ।</strong></p>
</blockquote>
<p>**	अब्जेषु चैव रत्नेषु सर्वेष्व् अश्ममयेषु च ॥ ८।१०० ॥**</p>
<p>कूपतडागादिस्थे महति जले स्वल्पे वा[^३३७] <strong>भूमिवद्</strong> दोषः । <strong>स्त्रीणां भोगे च मैथुना</strong>ख्ये: केनेयं स्त्री भुक्ता मैथुनधर्मेणेति । <strong>अब्जेषु रत्नेषु</strong> मनयो रत्नानि मुक्ताद्याः । <strong>अश्ममयेषु</strong> वैडूर्यादिषु । <strong>रत्नेष्व्</strong> इति संबध्यते । द्विविधान्य् एव रत्नानि जलजान्य् अश्ममयानि च । अतो रत्नग्रहण एव कर्तव्ये विशेषणद्वयोपादानं श्लोकपूरणार्थम् । अद्भ्यो जातान्य् <strong>अब्जानि</strong> । अश्मनो विकारा <strong>अश्ममयानि</strong> ॥ ८।१०० ॥</p>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vishvAsa.github.io/kalpAntaram/smRtiH/manuH/medhAtithiH/08/01/Text/">Text </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: Text</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kalpAntaram/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      Built on 2021 Jun 27 17:54:14 UTC. (<a href="http://google.com/search?q=17%3a54%3a14%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
