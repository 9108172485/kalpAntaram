<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>संस्कारे विश्वासटिप्पन्यः  | Text</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.83.1" />
    
    
      <META NAME="ROBOTS" CONTENT="INDEX, FOLLOW">
    

    <link href="/kalpAntaram/smRtiH/manuH/medhAtithiH/08/01/Text/" rel="alternate" type="application/rss+xml" title="संस्कारे विश्वासटिप्पन्यः" />
    <link href="/kalpAntaram/smRtiH/manuH/medhAtithiH/08/01/Text/" rel="feed" type="application/rss+xml" title="संस्कारे विश्वासटिप्पन्यः" />

    <meta property="og:title" content="Text" />
<meta property="og:description" content="athāṣṭamo &lsquo;dhyāyaḥ
**vyavahārān didṛkṣus tu brāhmaṇaiḥ saha pārthivaḥ |**  **	mantrajñair mantribhiś caiva vinītaḥ praviśet sabhām || 8.1 ||**
prajānāṃ pālanaṃ rājño vṛttir vihitā | sā cātra |
śastrāstrabhṛttvaṃ kṣatrasya vaṇikpaśukṛṣīr viśaḥ | ājīvanārthaṃ śūdrasya dvijātīnāṃ niṣevaṇam || (MDh 10.79) evaṃ nṛpo vartamāno lokānān āpnoty anuttamān || iti |  tathā dharmo vardhate loke | anyeṣām api varṇānāṃ kṣatriyavṛttyā jīvinām asty eva rājyādhikāraḥ |
yaḥ kaścit sarvalokānām pālakaś ca nṛpaḥ smṛtaḥ | karmaniṣṭhā ca vihitā lokasādhāraṇe hite ||  paripālanaṃ ca pīḍāpahāraḥ | dvayī ca pīḍā, dṛṣṭā adṛṣṭā ca | tatra durbalasya balīyasā dhanaharaṇādinā bādhyamānā dṛṣṭā pīḍā | itarasya tu vidhyatikramajanitena pratyavāyenāmutrikaduḥkhotpādanam adṛṣṭapīḍā | prajā hi dveṣamatsarādibhir itaretaram ayathāvad ācaranti, kupathena yānti, adṛṣṭadoṣeṇa bādhyeran | ataś ca rājyanāśaḥ | prajaiśvaryaṃ hi rājyam ucyate | tāsu vinaśyantīṣu kasya rājyaṃ syāt | vyavahārādayo &lsquo;taḥ |śāstradaṇḍena vyavasthāpyamānā na bhayāt pṛthak pracalanti, tathā cobhayathāpi rakṣitā bhavanti | dhanadaṇḍaś ca rājñaḥ, karaśulkādi[^1] vā | etadanyā[^2] dharmiṣṭhajīvikā na bhavatīti vṛttiparikṣayād api rājyāvasādaḥ | ato rājyasthityarthaṃ vyavahāradarśanaṃ kartavyam |" />
<meta property="og:type" content="article" />
<meta property="og:url" content="https://vishvAsa.github.io/kalpAntaram/smRtiH/manuH/medhAtithiH/08/01/Text/" /><meta property="article:section" content="smRtiH" />



<meta itemprop="name" content="Text">
<meta itemprop="description" content="athāṣṭamo &lsquo;dhyāyaḥ
**vyavahārān didṛkṣus tu brāhmaṇaiḥ saha pārthivaḥ |**  **	mantrajñair mantribhiś caiva vinītaḥ praviśet sabhām || 8.1 ||**
prajānāṃ pālanaṃ rājño vṛttir vihitā | sā cātra |
śastrāstrabhṛttvaṃ kṣatrasya vaṇikpaśukṛṣīr viśaḥ | ājīvanārthaṃ śūdrasya dvijātīnāṃ niṣevaṇam || (MDh 10.79) evaṃ nṛpo vartamāno lokānān āpnoty anuttamān || iti |  tathā dharmo vardhate loke | anyeṣām api varṇānāṃ kṣatriyavṛttyā jīvinām asty eva rājyādhikāraḥ |
yaḥ kaścit sarvalokānām pālakaś ca nṛpaḥ smṛtaḥ | karmaniṣṭhā ca vihitā lokasādhāraṇe hite ||  paripālanaṃ ca pīḍāpahāraḥ | dvayī ca pīḍā, dṛṣṭā adṛṣṭā ca | tatra durbalasya balīyasā dhanaharaṇādinā bādhyamānā dṛṣṭā pīḍā | itarasya tu vidhyatikramajanitena pratyavāyenāmutrikaduḥkhotpādanam adṛṣṭapīḍā | prajā hi dveṣamatsarādibhir itaretaram ayathāvad ācaranti, kupathena yānti, adṛṣṭadoṣeṇa bādhyeran | ataś ca rājyanāśaḥ | prajaiśvaryaṃ hi rājyam ucyate | tāsu vinaśyantīṣu kasya rājyaṃ syāt | vyavahārādayo &lsquo;taḥ |śāstradaṇḍena vyavasthāpyamānā na bhayāt pṛthak pracalanti, tathā cobhayathāpi rakṣitā bhavanti | dhanadaṇḍaś ca rājñaḥ, karaśulkādi[^1] vā | etadanyā[^2] dharmiṣṭhajīvikā na bhavatīti vṛttiparikṣayād api rājyāvasādaḥ | ato rājyasthityarthaṃ vyavahāradarśanaṃ kartavyam |">

<meta itemprop="wordCount" content="14310">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="Text"/>
<meta name="twitter:description" content="athāṣṭamo &lsquo;dhyāyaḥ
**vyavahārān didṛkṣus tu brāhmaṇaiḥ saha pārthivaḥ |**  **	mantrajñair mantribhiś caiva vinītaḥ praviśet sabhām || 8.1 ||**
prajānāṃ pālanaṃ rājño vṛttir vihitā | sā cātra |
śastrāstrabhṛttvaṃ kṣatrasya vaṇikpaśukṛṣīr viśaḥ | ājīvanārthaṃ śūdrasya dvijātīnāṃ niṣevaṇam || (MDh 10.79) evaṃ nṛpo vartamāno lokānān āpnoty anuttamān || iti |  tathā dharmo vardhate loke | anyeṣām api varṇānāṃ kṣatriyavṛttyā jīvinām asty eva rājyādhikāraḥ |
yaḥ kaścit sarvalokānām pālakaś ca nṛpaḥ smṛtaḥ | karmaniṣṭhā ca vihitā lokasādhāraṇe hite ||  paripālanaṃ ca pīḍāpahāraḥ | dvayī ca pīḍā, dṛṣṭā adṛṣṭā ca | tatra durbalasya balīyasā dhanaharaṇādinā bādhyamānā dṛṣṭā pīḍā | itarasya tu vidhyatikramajanitena pratyavāyenāmutrikaduḥkhotpādanam adṛṣṭapīḍā | prajā hi dveṣamatsarādibhir itaretaram ayathāvad ācaranti, kupathena yānti, adṛṣṭadoṣeṇa bādhyeran | ataś ca rājyanāśaḥ | prajaiśvaryaṃ hi rājyam ucyate | tāsu vinaśyantīṣu kasya rājyaṃ syāt | vyavahārādayo &lsquo;taḥ |śāstradaṇḍena vyavasthāpyamānā na bhayāt pṛthak pracalanti, tathā cobhayathāpi rakṣitā bhavanti | dhanadaṇḍaś ca rājñaḥ, karaśulkādi[^1] vā | etadanyā[^2] dharmiṣṭhajīvikā na bhavatīti vṛttiparikṣayād api rājyāvasādaḥ | ato rājyasthityarthaṃ vyavahāradarśanaṃ kartavyam |"/>

      
    

    <script src="/kalpAntaram/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vishvAsa.github.io\/kalpAntaram\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022contactlink\u0022:\u0022https:\/\/github.com\/vishvAsa\/kalpAntaram\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/kalpAntaram\/edit\/content\/\u0022,\u0022mainSections\u0022:[\u0022vishvasa-matam\u0022],\u0022mainsections\u0022:[\u0022vishvasa-matam\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/saMskAra\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    let autocompletePageUrl = "\/kalpAntaram\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/kalpAntaram\/smRtiH\/manuH\/medhAtithiH\/08\/01\/Text\/".replace(basePath, "/");
    pageVars.pageParams = {};
    pageVars.pageSource = "smRtiH\/manuH\/medhAtithiH\/08\/01\/Text.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/kalpAntaram/webpack_dist/main-bundle.js"></script>
    <script src="/kalpAntaram/webpack_dist/transliteration-bundle.js"></script>
    <script src="/kalpAntaram/non_webpack_js/disqus.js"></script>
    <script src="/kalpAntaram/webpack_dist/ui_lib-bundle.js"></script>
    <script src="/kalpAntaram/webpack_dist/search-bundle.js"></script>

    <link rel="stylesheet" href="/kalpAntaram/css/fonts.css">
    <link rel="stylesheet" href="/kalpAntaram/css/@fortawesome/fontawesome-free/css/solid.min.css">
    

    <link rel="stylesheet" href="/kalpAntaram/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vishvAsa.github.io/kalpAntaram/smRtiH/manuH/medhAtithiH/08/01/Text/" />
    <link rel="alternate" hreflang="sa-Deva" href="https://vishvAsa.github.io/kalpAntaram/smRtiH/manuH/medhAtithiH/08/01/Text/?transliteration_target=devanagari" />
    <link rel="alternate" hreflang="sa-Knda" href="https://vishvAsa.github.io/kalpAntaram/smRtiH/manuH/medhAtithiH/08/01/Text/?transliteration_target=kannada" />
    <link rel="alternate" hreflang="sa-Mlym" href="https://vishvAsa.github.io/kalpAntaram/smRtiH/manuH/medhAtithiH/08/01/Text/?transliteration_target=malayalam" />
    <link rel="alternate" hreflang="sa-Telu" href="https://vishvAsa.github.io/kalpAntaram/smRtiH/manuH/medhAtithiH/08/01/Text/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kalpAntaram/smRtiH/manuH/medhAtithiH/08/01/Text/?transliteration_target=tamil_superscripted" />
    <link rel="alternate" hreflang="sa-Taml" href="https://vishvAsa.github.io/kalpAntaram/smRtiH/manuH/medhAtithiH/08/01/Text/?transliteration_target=tamil" />
    <link rel="alternate" hreflang="sa-Gran" href="https://vishvAsa.github.io/kalpAntaram/smRtiH/manuH/medhAtithiH/08/01/Text/?transliteration_target=grantha" />
    <link rel="alternate" hreflang="sa-Gujr" href="https://vishvAsa.github.io/kalpAntaram/smRtiH/manuH/medhAtithiH/08/01/Text/?transliteration_target=gujarati" />
    <link rel="alternate" hreflang="sa-Orya" href="https://vishvAsa.github.io/kalpAntaram/smRtiH/manuH/medhAtithiH/08/01/Text/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kalpAntaram/smRtiH/manuH/medhAtithiH/08/01/Text/?transliteration_target=assamese" />
    <link rel="alternate" hreflang="sa-Beng" href="https://vishvAsa.github.io/kalpAntaram/smRtiH/manuH/medhAtithiH/08/01/Text/?transliteration_target=bengali" />
    <link rel="alternate" hreflang="sa-Guru" href="https://vishvAsa.github.io/kalpAntaram/smRtiH/manuH/medhAtithiH/08/01/Text/?transliteration_target=gurmukhi" />
    <link rel="alternate" hreflang="sa-Cyrl" href="https://vishvAsa.github.io/kalpAntaram/smRtiH/manuH/medhAtithiH/08/01/Text/?transliteration_target=cyrillic" />
    <link rel="alternate" hreflang="sa-Sinh" href="https://vishvAsa.github.io/kalpAntaram/smRtiH/manuH/medhAtithiH/08/01/Text/?transliteration_target=sinhala" />
    <link rel="alternate" hreflang="sa-Shar" href="https://vishvAsa.github.io/kalpAntaram/smRtiH/manuH/medhAtithiH/08/01/Text/?transliteration_target=sharada" />
    <link rel="alternate" hreflang="sa-Brah" href="https://vishvAsa.github.io/kalpAntaram/smRtiH/manuH/medhAtithiH/08/01/Text/?transliteration_target=brahmi" />
    <link rel="alternate" hreflang="sa-Modi" href="https://vishvAsa.github.io/kalpAntaram/smRtiH/manuH/medhAtithiH/08/01/Text/?transliteration_target=modi" />
    <link rel="alternate" hreflang="sa-Tirh" href="https://vishvAsa.github.io/kalpAntaram/smRtiH/manuH/medhAtithiH/08/01/Text/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kalpAntaram/smRtiH/manuH/medhAtithiH/08/01/Text/?transliteration_target=iso" />
      <link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kalpAntaram/smRtiH/manuH/medhAtithiH/08/01/Text/?transliteration_target=iast" />
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/kalpAntaram/" class="btn col border">
            <i class="fas fa-gopuram ">संस्कारे विश्वासटिप्पन्यः <br/> Text</i>
          </a>
        </div>
        <div id="div_top_bar_right" class="col-md-auto d-flex justify-content-center">
          ✍
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iso">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
          🗨:
          <select name="commentStyleDropdown" size="1" onchange="module_main.default.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a  name="speakerButton" class="btn btn-secondary" onclick="module_main.default.handleSpeakToggle()">🎧️</a></div>
        </div>
        <div class="row col  d-flex justify-content-center">
          <a href="/full_search"  class="btn btn-secondary">🥽🔦</a>
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
          <div id="fastSearch">
              <input id="searchInput" placeholder="शीर्षिकान्विष्यताम्"  tabindex="0">
          </div>
          <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="Text">Text</h1>
    
    <a id="editLink" class="btn btn-primary"  href="https://github.com/vishvAsa/kalpAntaram/edit/content/smRtiH/manuH/medhAtithiH/08/01/Text.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <p><strong>athāṣṭamo &lsquo;dhyāyaḥ</strong></p>
<pre><code>**vyavahārān didṛkṣus tu brāhmaṇaiḥ saha pārthivaḥ |**
</code></pre>
<p>**	mantrajñair mantribhiś caiva vinītaḥ praviśet sabhām || 8.1 ||**</p>
<p>prajānāṃ pālanaṃ rājño vṛttir vihitā | sā cātra |</p>
<pre><code>śastrāstrabhṛttvaṃ kṣatrasya vaṇikpaśukṛṣīr viśaḥ |

ājīvanārthaṃ śūdrasya dvijātīnāṃ niṣevaṇam || (MDh 10.79)

evaṃ nṛpo vartamāno lokānān āpnoty anuttamān || iti |
</code></pre>
<p>tathā dharmo vardhate loke | anyeṣām api varṇānāṃ kṣatriyavṛttyā jīvinām asty eva rājyādhikāraḥ |</p>
<pre><code>yaḥ kaścit sarvalokānām pālakaś ca nṛpaḥ smṛtaḥ |

karmaniṣṭhā ca vihitā lokasādhāraṇe hite ||
</code></pre>
<p>paripālanaṃ ca pīḍāpahāraḥ | dvayī ca pīḍā, dṛṣṭā adṛṣṭā ca | tatra durbalasya balīyasā dhanaharaṇādinā bādhyamānā dṛṣṭā pīḍā | itarasya tu vidhyatikramajanitena pratyavāyenāmutrikaduḥkhotpādanam adṛṣṭapīḍā | prajā hi dveṣamatsarādibhir itaretaram ayathāvad ācaranti, kupathena yānti, adṛṣṭadoṣeṇa bādhyeran | ataś ca rājyanāśaḥ | prajaiśvaryaṃ hi rājyam ucyate | tāsu vinaśyantīṣu kasya rājyaṃ syāt | vyavahārādayo &lsquo;taḥ |śāstradaṇḍena vyavasthāpyamānā na bhayāt pṛthak pracalanti, tathā cobhayathāpi rakṣitā bhavanti | dhanadaṇḍaś ca rājñaḥ, karaśulkādi[^1] vā | etadanyā[^2] dharmiṣṭhajīvikā na bhavatīti vṛttiparikṣayād api rājyāvasādaḥ | ato rājyasthityarthaṃ vyavahāradarśanaṃ kartavyam |</p>
<pre><code>tad idānīm ucyate | **vyavahāraś** cātra vādiprativādinor itaretarāśanoddhārāya[^3] vṛttir ucyate | atha vā ṛṇādānādayaḥ padārthā eva vipratipattiviṣayāḥ santo vicāragocarasamarthatayā kartavyā iti | **didṛkṣur** ity uktvā &quot;paśyet karyāṇi&quot; (MDh 8.2) iti sāmānādhikaraṇyam | punaś ca pratyavamarśaḥ &quot;teṣām adyam ṛṇādānam&quot; (MDh 8.4) iti | tān padārthān vicārayed iti saṃbandhaḥ | vakṣyamāṇādhikṛtapuruṣādhiṣṭhitaḥ pradeśaḥ **sabhā** | **praveśas** tadabhyantarabhāvaḥ | kim eka eva praviśet | nety[^4] āha **brāhmaṇaiḥ saheti** | atha **mantrajñair** iti kasya viśeṣaṇam | na tāvan mantriṇaḥ, mantritvād eva siddheḥ | na hi mantram ajānāno mantrīti śakyate vaktum | nāpi brāhmaṇānām, vyavahāradarśane 'dhikṛtānāṃ tatparijñānam adṛṣṭāya[^5] syāt | 

atrocyate | brāhmaṇaviśeṣaṇam evaitat | te hy amantrajñā[^6] bhūtvā nirapekṣam avadhārayantaḥ syuḥ | anyathā rājño 'nartham āvaheyuḥ | tathā hi mahāmatyāśritaḥ kaścij janapadena vyavaharan sahasā jito yadi na daṇḍyate dhanaṃ vāvaṣṭabhya na dāpyate, tadā samatvena vyavahāradarśanaṃ na kṛtaṃ syāt, pakṣapātam aśaktiṃ vāsya janapadā manyeran | atha daṇḍyate, mahāmātyakṣobhād api prakṛtivikṛtaṃ syāt | mantrajñās tu santaḥ saṃśayitāro yadi nirṇetavyasya kenacid apadeśena prasaṅgarodhaṃ kṛtvā rahasi rājānaṃ paribodhayanti &quot;anayor vivādinor ayaṃ jīyate 'yaṃ jayatīti, vyavahāras tv asmābhir na tadānīm eva nirṇīta iti svāmī pramāṇam&quot; | tatra rājaivaṃ viditvā mahāmātyam ādeśayati &quot;tvadīyo manuṣyo jīyate, mama hanir mā bhūd iti saṃprati nirṇayo 'vadhīritaḥ | tvam eva tathā kuru yathaiṣa manuṣyaḥ saṃdhīyate, bādhāsya vyapanīyate&quot; | te mantriṇo vādeyavākyā manuṣyāṇāṃ sarveṣām anarthyāṃ ca pravṛttiṃ pratibadhnanti |

&lt;span style=&quot;text-decoration:underline;&quot;&gt;anye&lt;/span&gt; tu kākākṣivad ubhayaviśeṣaṇam arthabedena **mantrajña**padaṃ manyante | yadā mantriṇo viśeṣyante tattaddhātutatparijñānaṃ[^7] mantrajñānam | brāhmaṇapakṣe tu kāryārthasamabhāvaś ca | mantribrāhmaṇānāṃ na praveśamātram eva, kiṃ tarhi nirṇayaṃ &quot;paśyet&quot; (MDh 8.2) ity uttaratravākyād[^8] yathāyogyam,[^9] itarathā adṛṣṭāya praveśaḥ syāt | ato naikākī nirṇayaṃ kuryāt, kiṃ tarhi taiḥ saha nirūpyeti |

**vinītaḥ** vākpāṇipādacāpalarahitaḥ | vepato hy anarthaḥ syāt | **pārthiva**grahaṇān na kṣatriyasyaivāyam upadeśaḥ, kiṃ tarhy anyasyāpi pṛthivyām adhipater deśeśvarasya, na hy anyathā[^10] rājyam avicalitaṃ bhavatīti || 8.1 ||

**tatrāsīnaḥ sthito vāpi pāṇim udyamya dakṣiṇam |**
</code></pre>
<p>**	vinītaveṣābharaṇaḥ paśyet kāryāṇi kāryiṇām || 8.2 ||**</p>
<p><strong>āsīnaḥ</strong> dharmāsanopaviṣṭaḥ | <strong>sthitaḥ</strong> niṣiddhagatir anupaviṣṭa eva | sthānāsanayoś ca vyavasthito vikalpaḥ kāryaviśeṣāpekṣaḥ | garīyasi kārye bahuvaktavya upaviṣṭa āsīnaḥ, laghīyasi svalpavaktavye sthitaḥ | kramamāṇasya sarvathā pratiṣedhaḥ | sa hi mārgāvalokanaparo nārthipratyarthinor nipuṇato vacanam avadhārayet |</p>
<pre><code>&lt;span style=&quot;text-decoration:underline;&quot;&gt;anye&lt;/span&gt; tv adṛṣṭārthaṃ tathā manyante | tapasvibrāhmaṇādiṣu[^11] vivādiṣu sthiteṣu sthitaḥ āsīneṣv āsīnaḥ | 

**pāṇim udyamyeti** | uttarapāṇim[^12] uddhṛtyotthānaṃ kṛtvety arthaḥ | sūtrakṛto 'yaṃ vyatikramaḥ[^13] sarvadā vihitatvād vyasanopavyānam etat | tenāyam arthaḥ: hasta utkṣeptavyaḥ, na punaḥ samīpavartini saṃlagnaḥ kartavyaḥ | praśnaniṣedhāvasare ca tenābhinetavyam, na tu pravyāṇādinā | anena vyavahāradarśanena tātparyaṃ khyāpitaṃ bhavati | prāyeṇa hi puruṣāḥ[^14] kāryeṣu prayatnavanto hastam udyacchanti | yathāsukhopaviṣṭaṃ vrajati kartāraṃ tataś ca parijane tad etad rājā cittaṃ[^15] na dadāti sabhyair nirbhayair vayaṃ jitā iti | pāṇigrahaṇaṃ bāhūpalakṣaṇārtham | kevalasya hi hastasya yāvad vyavahāradarśanaṃ vyāpāraṇaṃ pīḍākaram | na cāyam adṛṣṭārtha upadeśaḥ |

**vinītaveṣābharaṇa** iti | pūrvaśloke bāhyābhyantarendriyaviṣayāvadhānārtho 'bhihitaḥ | ayaṃ tāval lokānāṃ[^16] śālīnatayā sukhopasarpaṇārthaḥ[^17] | uddhataveṣe[^18] hi rajani[^19] tathāvidhānām apratipattiḥ syāt | ata uddhataveṣābharaṇaṃ[^20] na kathaṃcit syāt[^21] | **veṣaḥ**[^22] keśavasanavinyāsādiviśeṣaḥ | **ābharaṇaṃ** karṇikādi | tatra uddhataveṣa[^23] ūrdhvavastro javanaraktāmbaradhāritetyādi | uddhatābharaṇo[^24] dīptimadbahuratnālaṃkāro bahuhāraś[^25] ca | sa hy āditya iva durnirīkṣyaḥ sāmānyajanānāṃ viśeṣato 'bhiyuktānām | **paśyed** iti sabhāpraveśasya prayojanam āha | paśyed vicakṣaṇaḥ |

ayaṃ ca rājño darśanāpadeśo daṇḍapraṇayane yathāsthānārthapratipādanaparyanto bhaviṣyati | tātparyaṃ[^26] tasyaiva rakṣādhikāraḥ prayuktaḥ syāt | īdṛśasya ca darśanasyānyeṣām asaṃbhāvanād anadhikāraḥ | sarveṣāṃ saṃśayacchedamātraphalaṃ[^27] tu vyavahāradarśanaṃ prāyaścittopadeśavad viduṣo brāhmaṇasyāsty eva | uktaṃ hi &quot;dharmasaṃkaṭeṣu brūyāt&quot; iti | tathaikavargyāṇāṃ vāṇijyakarṣakapaśupālaprabhṛtīnāṃ svavargasāmayikārthavipratipattāv anyasyāṃ votkṛṣṭanirṇayād bhūtir[^28] iti tathāvidhavyavahāradarśane niyogaḥ | tathā hi paṭhitam |

kulāni śreṇayaś caiva gaṇāś cādhikṛto nṛpaḥ |

pratiṣṭhā vyavahārāṇāṃ gurvebhyas tūttarottaram || iti | (NSm Mā 1.7)

tatra &quot;kulāni&quot; bandhujanasamūhaḥ | tair yā vyavasthā kṛtā tato na vicalitavyam | atha tatra nāśvasyus[^29] tavaite 'dhikataraṃ saṃbandhina iti vadantas[^30] tataḥ śreṇiṣu niveditavyam | 

&quot;śreṇayaḥ&quot; samānavyavahārajīvino vaṇikprabhṛtayaḥ | teṣāṃ bandhubhyo 'dhikagurutvam | bāndhavā hi[^31] jñātidharmabhayād vicalitaṃ na niyacchanti | śreṇayas tu rājagamanena śreṇidharmo rājapuruṣapraveśāt paribhavanīyatvena naśyatīti avicalanārthaṃ pratibhūgrahaṇapūrvakaṃ vicārayanti ya etasmād vicalati[^32] | pariṣadi daṇḍo dātavyaś calituṃ vāpi tvayā na deyam iti | 

&quot;gaṇāḥ&quot; gaṇaśaś cāriṇo gṛhaprāsādādikarā maṭhabrāhmaṇādayaś ca | te svagaṇināṃ vyavahāraṃ[^33] paśyeyuḥ | tatrāvicalārtham[^34] upasadaḥ kartavyāḥ | pūrve samānakarmajīvina ekākino 'pi, ime tu saṃbhūyakāriṇa iti viśeṣaḥ | śreṇibhyaḥ saṃbhūyakāritayā vivādino bhūmijñatvāt | 

&lt;span style=&quot;text-decoration:underline;&quot;&gt;anye&lt;/span&gt; tu kulānīti madhyasthapuruṣān āhuḥ | te hi kāryābhyantarā aśreṇikṛtā eva nirṇetāraḥ |

&quot;adhikṛtaḥ&quot;[^35] traividyo vidvāṇ brāhmaṇaḥ | tasya hi dharmasaṃkaṭeṣu pravaktṛtvaṃ vihitam | tasya pūrvebhyo gurutvaṃ vaiduṣyāt | nṛpasyāpi gurutvam atiśayaśaktitvād ataḥ svayaṃ viduṣā nṛpeṇa nirṇīte nāsty etat | 

yo manyetājito 'smīti yo nyāyenāpi parājitaḥ | (YDh 2.309)

dviguṇaṃ daṇḍam āsthāya tat kāryaṃ punar uddharet || (NSm Mā 1.56) iti || 

anyeṣu karaṇeṣv etad bhavati | tatra hy asti vacanāvasaro nādhikṛtaiḥ samyak nirṇītaṃ rājñā tu vivecite kiṃ vakṣyatīti |

arthāntaram — nṛpair &quot;adhikṛto&quot; rājasthānīyabrāhmaṇaḥ | tathānyasya gṛhiṇaḥ svatantras tu gṛhe gṛhīti svātantryasmaraṇād daṇḍaparyanto 'sty eva vyavahāraḥ suparīkṣito bhavati, vāsanāvinayārthaṃ śrutigrāhyaprasaktaśiṣyasutādyāḥ &quot;anyatra daṇḍāc chārīrāt patanīyāc[^36] ca karmaṇaḥ&quot; iti | svalpe 'parādhe gṛhastha eva rājāyate | mahati vyatikrame rājanivedanam evocitam ity asyārthaḥ | 

ataś ca yat kaiścit paśyed iti parisaṃkhyārthatvam āropya brāhmaṇādīnām adhikāra āśaṅkitaḥ punaś ca kleśena samarthitaḥ, tad ayuktam, viṣayabhedād adhikārabhedāt | svaviṣayo hi rājño daṇḍāvadhikaḥ, brāhmaṇādīnāṃ nirṇayāvadhiḥ | adhikāro 'pi bhinnaḥ | rājño rājyasthitiprayojanam, itareṣāṃ saṃsayacchedāder aparopakārakatvam | ato no vṛttisaṃkarāśaṅkaiva[^37] nāsti | kāryo vipratipattinirāsaḥ | arthināṃ vipratipannayor hi sāmyaṃ vyavahāradarśane rājñā kartavyam | no cet saṃvidāne ko rājñaḥ svādhigame nirodhaḥ | kāyakaśuddhau hi śvānirodhavān iti vakṣyāmaḥ&lt;sup&gt; &lt;/sup&gt;[^38] || 8.2 ||

**pratyahaṃ deśadṛṣṭaiś ca śāstradṛṣṭaiś ca hetubhiḥ |**
</code></pre>
<p>**	aṣṭādaśasu mārgeṣu nibaddhāni pṛthak pṛthak || 8.3 ||**</p>
<p>pūrveṇārdhena nirṇayahetavaḥ kathyante | uttareṇa vivādapadasaṃkhyānirdeśaḥ | &ldquo;paśyet&rdquo; iti pūrvaślokād anuṣajyate, &ldquo;kāryāṇi&rdquo; iti ca | <strong>pratyahaṃ</strong> paśyet kāryāṇi pratidivasagamane[^39] vyavahāranirṇayaḥ kartavyaḥ | <strong>hetubhir</strong> iti | hetur nirṇayasādhanam | sa ca dvividhaḥ | pramāṇarūpo vyavasthārūpaś ca | tatra pramāṇarūpo &lsquo;rthanirṇayahetuḥ sākṣyādiḥ | vyavasthārūpo yato &lsquo;satye vārthaniścaye vyavahāraḥ saṃtiṣṭhate | yathā satyaśapatha ubhayānumata ekaḥ sākṣī yady arthipratyarthibhyām abhyupagatapramāṇabhāvaḥ sabhyair aparīkṣito &lsquo;pi nirṇayahetutāṃ pratipadyate | na tv aparīkṣitasya[^40] puṃso vacanād asaty āptatvavedane &lsquo;rthaniścayaḥ[^41] | prāśnikānām abhyupagame &lsquo;pi vyavasthā hetur bhavati |</p>
<pre><code>sā ca vyavasthā dvividhā: sādhāraṇy asādhāraṇī ca | deśabhedāśrayabhedāt sāpi dvividhā: aviruddhā viruddhā ca | aviruddhā — yathā keṣāṃcid dākṣiṇātyānām aputrā strī bhartary uparate sabhāsthāṇum upārohati, tam upārūḍhā adhikṛtair parīkṣitā[^42] kṛtalakṣaṇā tatkṣaṇāntaraṃ[^43] sapiṇḍeṣu ṛkthaṃ[^44] labhate | tathodīcāṃ labhyamānāṃ kanyāṃ yācamānāya bhojanaṃ yadi dīyate, tata &quot;iyaṃ tubhyaṃ dattā&quot; ity anukte 'pi pratiśrutā bhavati | viruddhā ca — kvacid deśe vasante dhānyaṃ yujyate śaradi dviguṇaṃ pratyādīyate | tathānujñātabhoga ādhir dviguṇe 'pi tadutthadhane praviṣṭa ā mūlahiraṇyadānād bhujyata eva | eṣā hi &quot;aśītibhāgaṃ gṛhṇīyāt&quot; (MDh 8.140) &quot;kusīdavṛddhir dvaiguṇyaṃ nātyeti&quot; (MDh 8.151)  iti viruddhā | 

tatra bhedāśrayā deśadṛṣṭahetuśabdenābhihitāḥ | śāstradṛṣṭās tu hetavaḥ śāstre paṭhitāḥ | te ca kecana śāstrakāraiḥ kalpitavyavasthāḥ, kecid yathāvastvavasthitā anūditāḥ[^45] | tatra kalpitavyavasthā yathā: lekhyaṃ, yathopabhogaḥ, sākṣiṇaś ca | anumānaṃ tu[^46] vastuniyataṃ &quot;yathā nayaty asṛkpātair mṛgasya mṛgayuḥ padam&quot; (MDh 8.44) iti | yady api sarvaṃ laukikaṃ na śāstrakāravacanāt[^47] prāmāṇyaṃ labhate,[^48] tathāpi[^49] laukikam eva, tasmin[^50] kvacic chāstram āśrayitavyam | yā ca yadīdṛśe[^51] cāparādha idaṃ divyaṃ iyatā ca kālena bhogaḥ pramāṇam iti, laukikam api tac chāstradṛṣṭam ity uktam | tasyāṃ ca vyavasthāyāṃ śāstrakārāṇāṃ mūle saṃbhavati sā pramāṇam | yā tv asaṃbhavatanmūlā sā nādaraṇīyā | yathā lekhyakarmapāṭhaḥ:

ubhayābhyarthitenaivaṃ mayā hy amukasūnunā |

likhitaṃ hy amukenaiva lekhakas tattvato likhet || iti | (YDh 2.91 )
</code></pre>
<p>yasyādāv eva lekhakaḥ svanāma niveśayed &ldquo;idaṃ nāmāham amuṣyaputro likhāmīdam&rdquo; iti, na kaścid doṣaḥ syat | sa hy evamarthaṃ nāma niveśayati &ldquo;anenedaṃ likhitam&rdquo; iti lekhaka upalakṣito[^52] yathā syād | yadi hy asau lekhakaḥ pramāṇāntareṇa pratyayito bhavati tatas tallikhitaṃ pramāṇam | yadi cāsāv ātmānaṃ svagotranāmnā nopalakṣayet, tataḥ kasya pratyayitatā pramāṇāntarād anviṣyatām | atha tu lekhyāntaradarśanenānyena vā hetunā viśiṣṭalekhaka iti pratyabhijñānaṃ syād anupalakṣito &lsquo;pi na kaścid doṣaḥ | tatra yadi lekhako na likhet &ldquo;mayedaṃ likhitam&rdquo; iti, bhaved eva tādṛśaṃ lekhyaṃ paripūrṇalakṣaṇam | eṣā ca lekhakaparīkṣā tatropayujyate | atra[^53] lekhakasya sākṣitvāntarbhāvo &lsquo;nyeṣāṃ sākṣiṇām alpatvāt | yatra tv anye bahavaḥ pratyayitāḥ sākṣiṇaḥ svahastārūḍhāḥ santi tatra lekhakasaṃbandhinī pratyayitatā nopayujyate | tatheyam aparā vyavasthā |</p>
<pre><code>likhitaṃ likhitenaiva sākṣimac caiva sākṣibhiḥ |

sākṣibhyo likhitaṃ śreyo likhitena tu sākṣiṇaḥ || (NSm 1.125)
</code></pre>
<p>nāsyām api vyavasthāyāṃ kiṃcin nibandhanam asti | tathā hi dvividhaṃ lekhyam: svahastakṛtaṃ parahastakṛtaṃ ca | parahastakṛtam api dvividham: svahastalekhakalikhitam adhikṛtalekhakalikhitam | tad etat parahastakṛtaṃ sarvaprakāraṃ sākṣyātmakam eva, tatra &ldquo;sākṣibhyo likhitam&rdquo; iti bhedānupapatteḥ | idaṃ hi tasya lakṣaṇam:</p>
<pre><code>sākṣiṇaḥ svasvahastena pitṛnāmādipūrvakam |

tatrāham amukaḥ sākṣī likheyur iti te samam || (YDh 2.89) iti |
</code></pre>
<p>nāpy ekahastalikhitasya prāmāṇyam iṣyate, yathaikasya sākṣitve | athāyaṃ bhedahetuḥ sākṣiṇo hastārūḍhās ta eva lekhyam iti, nānena viśeṣeṇa śreyastvaṃ bhavati | pratyayitatā hi śreyastve hetuḥ | sā cobhayatrāpi parīkṣyā | tasmād īdṛśe lekhye sākṣidvaidhyanyāyaḥ: &ldquo;bahutvaṃ parigṛhṇīyāt&rdquo; (MDh 8.73) iti | adhikṛtatvam api na viśeṣaḥ | parīkṣito &lsquo;dhikriyata ity etat tatrādhikyam | na ca sarve rājādhikṛtāḥ suparīkṣitā bhavanti | yadi tu nirupadhis[^54] tādṛsaś ced atyantaguṇayogāt syād upeyād evāsau eka eva saṃvādakatvam | tathā hi rājāgrahāraśāsanāny ekakāyasthahastalikhitāny eva pramāṇībhavanti | dātuḥ svāhastakyaṃ svayam abhyupagamaḥ &ldquo;iyad asmān mayā gṛhītam itdaṃ cāsmai dātavyam&rdquo; iti | tatra yadi paścāt brūte &ldquo;na gṛhītam&rdquo; iti tadā pūrvanibaddhaṃ bruvāṇair jīyate | tatra sākṣiṇām avasara eva nāsti |</p>
<pre><code>&lt;span style=&quot;text-decoration:underline;&quot;&gt;nanu&lt;/span&gt; ca yadīyāl lekhyād abhyupagatam etad anenety avagamyate, uttarakālaṃ ca sa evāha &quot;na gṛhītam&quot; iti, tatrobhayor abhyupagamayoḥ kena hetunā pūrveṇottaro[^55] bādhyeta na punar uttareṇa pūrvaḥ[^56] | tulyatvād viruddhatvasaṃśayaḥ | tataś ca pramāṇāntaravyāpāraṇam eva yuktam | 

bhaved evaṃ yadi tulyatā syāt | &quot;na gṛhītam&quot; iti hy abhyupagamo lobhādināpi saṃbhavati | na tv agṛhītvānunmatto &quot;gṛhītam&quot; iti brūyāt | tatrāpi yadi brūyāt &quot;pratidattam&quot; iti, lekhyaṃ tu na saṃpāditam, asaṃnidhānāt pratilekhyaṃ ca na gṛhītaṃ lekhakāsaṃnidhānāt kāryāntare 'tipātini tvarāvatvān nātrāsty[^57] eva pramāṇāntarasya sākṣyāder avasaraḥ | 

yad api &quot;likhitaṃ likhitena&quot; iti naiṣā paribhāṣā vastusāmarthyāyātām avagatiṃ bādhituṃ śaknoti | dṛśyante hi dhanikahastagatalekhyaṃ[^58] krameṇa saṃśodhayanto na ca pṛṣṭhe saṃśodhitaṃ dhanam abhilikhanti: &quot;adya tāvad idaṃ dattam, prātar anyad ānīyaikīkṛtyopary āropayiṣyāmi, sarvaṃ vā katipayair ahobhiḥ saṃśodhya lekhyaṃ pāṭayiṣyāmi&quot; iti | nānyavastuto saṃbandhaḥ[^59] | dhanikena coparuddhasyāsaṃbhavaty aṃśamūlalābhadhane[^60] saṃśuddhibhāgamātre dīyamāne kuta ayaṃ[^61] tat prabhavati &quot;na dadāti yāvat pratilekhyaṃ na dattam&quot; iti | yadi caiṣā paribhāṣā &quot;likhitaṃ likhitenaiva&quot; iti tadā balopadhikṛtatvaṃ[^62] kathaṃ vicāryatām | na hi tatra lekhyāntarasaṃbhavaḥ | tena yathātra saty eva lekhye tanniścayārthaṃ pramāṇāntaraṃ[^63] vyāpāryate tadvad anyatrāpi vyāpāraṇīyam | yathā kaścid āvedayet: &quot;asya[^64] prayayaṃ gatvā lekhyaṃ mayā kṛtam anenoktaḥ sadyaḥ puṇyāhakāraṇam[^65] imāṃ ca dhanamātrāṃ gṛhāṇa,[^66] śvas te sarvaṃ dātāsmīty[^67] uktvā saiva dhanamātrā dattā pariśiṣṭaṃ na dattam&quot; iti, tadāsty eva sādhakāntaravyāpāraṇāvasaraḥ[^68] | tatra yady adhamarṇasyāsmin prakāre sākṣiṇaḥ santi tadābhihite lekhya ābhāsīkṛte[^69] śvodānam uttamarṇena sādhanīyam | atha tayor api rahasi paribhāṣeyam abhūt tadā daivyāḥ kriyāyā avasaraḥ | atha tu tasyām api vyabhicaritvād anāśvāsaḥ satyaśapathena vyavasthā kāryā |

&lt;span style=&quot;text-decoration:underline;&quot;&gt;nanu&lt;/span&gt; evaṃ sati svahastalekhyaṃ pramāṇāntarasaṃvedasāpekṣatvād apramāṇam eva | tatra &quot;vināpi sākṣibhiḥ sidhyet&quot; (YDh 2.92) &quot;svahastaparicihnitam&quot;[^70] (YDh 2.96) iti virodhaḥ | anenaiva nyāyena pratyakṣaṃ dīyamānaṃ dravyaṃ na paśyati | kevalaṃ tatsamakṣaṃ gṛhītvā paribhāṣyate &quot;iyad idam asmān mayā gṛhītam&quot; iti | te 'pi sākṣiṇaḥ syuḥ | tatrāpi śakyate vaktum &quot;asya pratyayaṃ gatvā prapanno[^71] 'ham&quot; iti | 

&lt;span style=&quot;text-decoration:underline;&quot;&gt;uktam&lt;/span&gt; atra na smṛtivirodhād vastusthitir āhantuṃ[^72] śakyate | api ca yatrāsya vacanasyāvasaro nāsti tatra pramāṇaṃ[^73] bhaviṣyati | kvacin nāsti | yatra cirakālaṃ tiṣṭhati dhanikahaste lekhyaṃ yadi hi tena[^74] dhanaṃ dattam, tadā katham anena vā nāma na mārgitaṃ lekhyaṃ na tyājitam iti | na hi cirakālam upekṣā[^75] vastunīdṛśe[^76] saṃbhavati | mithyāvāditā tv asyānumīyate | tathā coktam:

sadyas tryahād vā kāryeṣu balaṃ rājño nivedayet | iti | 
</code></pre>
<p>yatra vā bhogyabandho na ca bhoga āmnāto &lsquo;pahārakālas tatra vipratipattau vināpi sākṣibhiḥ svahastalekhyaṃ na hy adhamarṇā vaktuṃ labhante &ldquo;prītyā tvayaitad uktaṃ saṃprati tyaja&rdquo; iti | na ca pūrvoktasya vacanasyāvasaraḥ | kṛtaṃ lekhyaṃ tato dāsyāmīty uktvā na dattam iti | yadi na dattaṃ kathaṃ bandhabhogo marṣitaḥ |</p>
<pre><code>&lt;span style=&quot;text-decoration:underline;&quot;&gt;nanu&lt;/span&gt; caivaṃ sati lekhyasahāyo bhogaḥ pramāṇaṃ syāt | kevalasya tu bhogasya prāmāṇyam āmananti | &quot;likhitaṃ sākṣiṇo bhuktiḥ&quot; (NSm 1.65) iti | 

&lt;span style=&quot;text-decoration:underline;&quot;&gt;kim&lt;/span&gt; idaṃ pratyuktaṃ paryanuyujyāmahe | viśiṣṭakālo bhogaḥ pramāṇaṃ na bhogamātram | evaṃ hi paṭhyate &quot;yat kiṃcid daśavarṣāṇi&quot; (MDh 8.147), tathā &quot;paśyato 'bruvato bhūmer hānir viṃśativārṣikī&quot; (YDh 2.24) iti | 

&lt;span style=&quot;text-decoration:underline;&quot;&gt;kas tarhy&lt;/span&gt; asyārtho &quot;likhitaṃ likhitenaiva&quot; (NSm 1.125) iti |

&lt;span style=&quot;text-decoration:underline;&quot;&gt;vyākhyātam anyaiḥ&lt;/span&gt; | kartṛviśeṣasaṃśaye 'nenaital likhitaṃ na veti, likhitena niścitatatkartṛkeṇa niścīyate | yat tu sākṣisamakṣaṃ tatra kṛtākṛtasaṃdehaṃ sākṣibhir harati[^77] | ta eva tatra pramāṇam | na tatra tatkṛtalekhyāntaradarśanam upayujyate | buddhipūrveṣu ca ṛṇādānādiṣu kevalebhyaḥ sākṣibhyo likhitaṃ śreyaḥ | sākṣiṇo hi vismareyur anyatareṇa vā saṃbandhaṃ gaccheyur anyad vā pātakasyāsākṣitve hetum āsādayeyuḥ | lekhyaṃ tv abhiyogavata ātmādhīnatayā surakṣam iti sākṣibhyaḥ śreyastvaṃ tasya | etad evāha &quot;likhitena tu sākṣiṇaḥ&quot; (NSm 1.125) iti | svahastapratiṣṭhena vismṛtam apy arthaṃ vṛttam iti manyate | mṛtā vā sākṣiṇas taddhastapratyabhijñānena[^78] pramāṇībhavanti | 

&lt;span style=&quot;text-decoration:underline;&quot;&gt;vyākhyānāntarāṇi&lt;/span&gt; bhartṛyajñenaiva samyak kṛtānīti tata evāvagantavyāni sarvathā pramāṇamūlāni | smṛtikāraṇavyavasthānuvartitavyeti[^79] | na ca smṛter eva[^80] pramāṇakalpanā yuktā | na hi vyavahārasmṛtir vedamūlā śakyate vaktum, siddhārtharūpatvāt pratyakṣādyavagamyatvāj jayaparājayaprakārāṇām | siddho hy ayam arthaḥ | evaṃ vyavahāre jīyata itaraḥ, itaro jayatīti | yad apy[^81] atra liṅgaśrutiḥ sāpi &quot;harītakīṃ bhakṣayed ārogyakāmaḥ&quot; itivad avaseyā | īdṛśeṣu vidhisvarūpeṣu pratyayeṣu dravyaśuddheḥ prasaṅgenārtho vivecita iti na punaḥ prayatāmahe | 

**aṣṭādaśasu mārgeṣu** | mārgo[^82] viṣayo vivādasya | etān arthān uddiśya puruṣāḥ prāyeṇa vivadante | nibaddhāni[^83] kāryāṇi prayojanāny arthasiddhaya iti yāvat | tāny uttaratra darśayiṣyāmaḥ | **pṛthak pṛthak**, prādānyam eteṣām āha | etāni prayekaṃ prayojanāni[^84] na punaḥ parasparam antarbhavanti | yathānyāny anuṣaṅgādiṣv antarbhavanti | naivam etāni[^85] | anuṣaktāni tu sahasraśaḥ santi || 8.3 ||

**teṣām ādyam ṛṇādānaṃ nikṣepo 'svāmivikrayaḥ |**
</code></pre>
<p>**	saṃbhūya ca samutthānaṃ dattasyānapakarma ca || 8.4 ||**</p>
<p>**	vetanasyaiva cādānaṃ saṃvidaś ca vyatikramaḥ |**</p>
<p>**	krayavikrayānuśayo vivādaḥ svāmipālayoḥ || 8.5 ||**</p>
<p>**	sīmāvivādadharmaś ca pāruṣye daṇḍavācike |**</p>
<p>**	steyaṃ ca sāhasaṃ caiva strīsaṃgrahaṇam eva ca || 8.6 ||**</p>
<p>**	strīpuṃdharmo vibhāgaś ca dyūtam āhvaya eva ca |**</p>
<p>**	padāny aṣṭādaśaitāni vyavahārasthitāv iha || 8.7 ||**</p>
<p>pāṭhakramāpekṣam ṛṇādānasyādyatvaṃ prāthamyam | atha vā mukhyam ādyam | anena hi vanavāsino &lsquo;pi spṛśyante | ṛṇādānānuṣaktam anṛṇādānam eva ca | yathā &ldquo;ṛṇaṃ te mayā dattaṃ śuddhilekhyaṃ prayaccha&rdquo; ityādi | naitad ṛṇādānam, anuktaṃ tu tatreti tad vyapadeśyam | tathā</p>
<pre><code>ṛṇaṃ deyam adeyaṃ ca yena yatra yathā ca yat | 

dānagrahaṇadharmāś ca | (NSm 1.1) iti | 
</code></pre>
<p>tatra deyam ṛṇaṃ svakṛtaṃ pitṛkṛtaṃ ca yaya ca ṛkthaṃ haret | adeyaṃ svakrtaṃ dviguṇād adhikaṃ pitṛkṛtaṃ ca dyūtādibhāgeneti putraṇ bhartrā pitrā ceti | tathā,</p>
<pre><code>na strī patikṛtaṃ dadyād ṛṇaṃ putrakṛtaṃ tathā |

abhyupetād ṛte yad vā saha patyā kṛtaṃ bhavet || (NSm 1.13)

yady api deyam ity atraitad antarbhūtaṃ tathāpi dyūtādikṛtaṃ viśeṣānapekṣaṃ svarūpato deyam, idaṃ tu kartṛniyamād iti gobalīvardavad bhavati ced bhedo yāvad iti dvaiguṇyaparyantaṃ tatrāpi bhedaḥ pūrvavat | &quot;yatra&quot; iti pāṭhe deśakālagrahaṇam | yatraiva gṛhītaṃ tatraiva deyam | satyāṃ dhanikecchāyāṃ deśāntare 'pi | sati saṃbhave kālo 'pi | śarady anicchetty uktam[^86] | &quot;graiṣme vā satsu sasyeṣu yadā vāsya dhanāgamaṃ manyeta&quot; iti | &quot;yathā&quot; sati saṃbhave sarvam | asati kaścid aṃśo yāvat krameṇa saṃśuddham iti | sarvabhāvena[^87] parikṣīṇena &quot;karmaṇāpi samam&quot; (MDh 8.177) iti | &quot;dānagrahaṇadharmāḥ&quot; iti sākṣilekhyādayaḥ | 

**pāruṣye daṇḍavācike** iti | daṇḍaś ca vāk ca daṇḍavācaṃ &quot;dvandvāc cudaṣahāntāt&quot; (Pāṇ 5.4.106) iti samāsāntas tad asyāstīti &quot;ata ini ṭhanau&quot; (Pān 5.2.115) iti ṭhan | **strīpuṃdharma** iti | strīsahitaḥ pumān iti śākapārthivādivat samāsaḥ | strī ca pumāṃś ceti vigrahe strīpuṃsasharma iti syāt || 8.4–6 ||

**eṣu sthāneṣu bhūyiṣṭhaṃ vivādaṃ caratāṃ nṛṇām |**
</code></pre>
<p>**	dharmaṃ śāśvatam āśritya kuryāt kāryavinirṇayam || 8.8 ||**</p>
<p><strong>bhūyiṣṭha</strong>grahaṇaṃ prādhānyakhyāpanārtham | anye &lsquo;pi vyavahārahetavaḥ santi | yathā nivasanārthaṃ tvayā me veśma dattam, tatra kim ity arvāg vatsarād anyasmai dadāsīti | na cedaṃ dattānapakarma, na hy atra svatvanivṛttir asti, bhogānujñāmātraṃ vasataḥ | tathā madīyasthaṇḍilābhimukhaṃ tvayā veśmani gavākṣaṃ kṛtam iti | <strong>dharmaṃ śāśvatam āśritye</strong>ti | arthakāmāv aśāśvatau | atha vā śāśvato dharma anidaṃprathamato yā vyavasthā tām anupālayet | yā tv idānīṃtanaiḥ pravartitā sāśāśvatatvād anādaraṇīyā || 8.8 ||</p>
<pre><code>**yadā svayaṃ na kuryāt tu nṛpatiḥ kāryadarśanam |**
</code></pre>
<p>**	tadā niyuñjyād vidvāṃsaṃ brāhmaṇaṃ kāryadarśane || 8.9 ||**</p>
<pre><code>aṣṭādaśapadābhijñaṃ prāḍvivāketi saṃjñitam |

ānvīkṣikyāṃ ca kuśalaṃ śrutismṛtiparāyaṇam || 
</code></pre>
<p>kutaścid atipātikāryāntaravyāsaṅgād apāṭavād vā yadi svayaṃ na paśyet tadā vidvān brāhmaṇo niyojyaḥ | vidvattā ca yā vyavahāraviṣayā sā tadadhikārata evārthagṛhītā | na hi yo yan na jānāti sa tatrādhikāram arhati | dharmaśāstraparijñānaṃ tu rāgadveṣadoṣeṇa viparītārthāvadhāraṇanivṛttyartham upayujyate | dharmajñas tu sator api rāgadveṣayoḥ śāstrabhayena na[^88] viparyety ity upayogavad dharmaśāstraparijñānam | vyavahāradarśanaṃ tu tadarthagṛhītam | yena vinā na śakyate vyavahāranirṇayaḥ kartum, tadvijñānaṃ tadadhikārākṣiptam | yat tu jñātvānyathā kriyate tannivṛttir upadeśāntaraviṣayā | vakṣyati caivamarthaṃ yatnāntaram api: &ldquo;vedavidas trayaḥ rājñaś ca prakṛto vidvān&rdquo; (MDh 8.11) iti | śāstrāntaraparijñānaṃ tu vyavahāre &lsquo;dhikriyamāṇasyādṛṣṭāya syāt | &ldquo;niyojyo vidvān syāt&rdquo; iti paṭhitavyam | <strong>niyuñjyād</strong> iti, niyuñjīta &ldquo;svarādyantopasṛṣṭāt&rdquo; (Pat I: 290, on Pāṇ 1.3.64) iti hi kātīyā ātmanepadaṃ smaranti || 8.9 ||</p>
<pre><code>**so 'sya kāryāṇi saṃpaśyet sabhyair eva tribhir vṛtaḥ |**
</code></pre>
<p>**	sabhām eva praviśyāgryām āsīnaḥ sthita eva vā || 8.10 ||**</p>
<p><strong>sabhyair</strong> iti jātiviśeṣānupādāne &lsquo;py uttaratra vipragrahaṇāt (MDh 8.11), &ldquo;brāhmaṇaiḥ saha&rdquo; (MDh 8.1) iti ca pūrvatra brāhmaṇagrahaṇāt, brāhmaṇā eva vijñāyante | trigrahaṇaṃ tv ekadvayoḥ pratiṣedhārtham | triprabhṛtayas tv iṣyanta eva | sākṣiprakaraṇe caitad vakṣyāmaḥ | <strong>sabhām eva praviśyāgrām</strong> iti | rājasthānāpattyā sabhāṃ praviśya sthānāsaneṣu[^89] taddharmeṣu punarvacanaṃ pradarśanārthaṃ dharmāntaranivṛttyarthaṃ vā | tena rājasthāne nopaviśati || 8.10 ||</p>
<pre><code>**yasmin deśe niṣīdanti viprā vedavidas trayaḥ |**
</code></pre>
<p>**	rājñaś cādhikṛto vidvān brahmaṇas tāṃ sabhāṃ viduḥ || 8.11 ||**</p>
<p>uktaṃ sabhāṃ praviśya vyavahārān paśyed iti | sabhāśabdaś ca loke gṛhaprāsādaviśeṣe vartate &ldquo;mayena nirmitā divyā sabhā hemapariṣkṛtā&rdquo; iti | kvacit puruṣaviśeṣasaṃghaṭitā sabheti tannivṛttyarthaṃ sabhāyā lakṣaṇam āha | yatra trayo brāhmaṇā vedavidaḥ saṃnidhīyante, rājñaś ca saṃbandhī prakṛto &lsquo;dhikṛto vidvān iti | atha vā prakṛto &lsquo;nantaraśloke saṃnihitaḥ | seha sabhābhipretā | brahmagrahaṇaṃ stutyartham | yathā brahmaṇaḥ sabhā niravadyaivam iyam[^90] apīti || 8.11 ||</p>
<pre><code>**dharmo viddhas tv adharmeṇa sabhāṃ yatropatiṣṭhate |**
</code></pre>
<p>**	śalyaṃ cāsya na kṛntanti viddhās tatra sabhāsadaḥ || 8.12 ||**</p>
<p>**	sabhā vā na praveṣṭavyā vaktavyaṃ vā samañjasam |**</p>
<p>**	abruvan vibruvan vāpi naro bhavati kilbiṣī || 8.13 ||**</p>
<p>anenārthena dvayaṃ vipratiṣidhyate | pratipannādhikāreṇa mithyādarśanaṃ na kartavyam anyena ca kriyamāṇaṃ nopekṣaṇīyam | tatrobhayathā doṣaḥ | <strong>abruvann</strong> anyena viparīte &lsquo;nuṣṭhīyamāne tūṣṇīm āsīno hastakṣepeṇa vā śāstranyāyaviruddhaṃ[^91] bruvan <strong>kilbiṣī</strong> pāpabhāg bhavati | tena naiṣā pratyāśā kartavyā | dvitīyaḥ prāḍvivāko mithyā paśyati, sa eva yojyate[^92], ahaṃ tūṣṇīṃbhūta udāsīnaḥ kim ity enasā yokṣya iti | sabhāpraveśaniṣedhena cātra vyavahāradarśanādhikārapratipattiḥ pratiṣidhyate | <strong>sabhā vā na praveṣṭavyeti</strong> | vyavahāradarśanādhikāro na pratipādanīya ity arthaḥ | pratipannaś cet samañjasaṃ vaktavyam | anena tv anadhikṛtasyāpi yadṛcchayā saṃnihitasya mithyāpaśyatsu sabhyeṣu viduṣas tūṇīṃbhāvaṃ necchanti | tathā ca &ldquo;niyukto vāniyukto vā dharmajño vaktum arhati&rdquo; | atha rājapuruṣaparyanuyoga āśaṅkyate kim ity anadhikṛto bravīti, tataś ca tatpradeśād apasartavyam | tad idam uktam: &ldquo;durbalahiṃsāyāṃ cāvimocane[^93] śaktaś cet&rdquo; iti (GDh 21.19) || 8.13 ||</p>
<pre><code>**yatra dharmo hy adharmeṇa satyaṃ yatrānṛtena ca |**
</code></pre>
<p>**	hanyate prekṣamāṇānāṃ hatās tatra sabhāsadaḥ || 8.14 ||**</p>
<p><strong>dharmaḥ</strong>[^94] śāstranyāyadeśaniyatā vyavasthā | sā ced <strong>adharmeṇa</strong>[^95] tadvyatikramarūpeṇa <strong>hanyate</strong> vināśyate &lsquo;rthinā pratyarthinā | tathā <strong>satyam anṛtena</strong> sākṣibhir hanyate | prāḍvivākādayaś ca <strong>prekṣante</strong> na tattvam uddharanti, tatas te <strong>hatāḥ</strong> śavatulyā bhavantīti nindyate | tasmān nārthipratyarthinau viparītam ācarantau sabhāsadbhir upekṣyau, sākṣiṇaś ca | dharmādharmagrahaṇena satyānṛtagrahaṇena vā siddhau,[^96] ślokapūraṇam ubhayor upādānam | ato viṣayabhedena vyākhyātam || 8.14 ||</p>
<pre><code>**dharma eva hato hanti dharmo rakṣati rakṣitaḥ |**
</code></pre>
<p>**	tasmād dharmo na hantavyo mā no dharmo hato vadhīt || 8.15 ||**</p>
<p>na bhayād anyathādarśanaṃ kartavyam, yato <strong>dharmo</strong> vyatikrāntaḥ san <strong>hanti</strong>, no &lsquo;rthī[^97] tatsahāyo rājā vā | tathā <strong>dharma eva</strong> pālitaḥ sarvato bhayam apanudati | nāpakartum arthyādayaḥ[^98] kruddhāḥ śaknuvanti | <strong>tasmād</strong> evaṃjānatā,[^99] &ldquo;sukhaduḥkhe dharmādhīne&rdquo; iti, <strong>dharmo na hantavyaḥ</strong> iti | yadi vayaṃ dharmaṃ hanmas tadā so &lsquo;smān sarpa iva roṣitaḥ pratihantīty ato <strong>dharmo hataḥ</strong> san <strong>mā</strong> asmān <strong>vadhīd</strong> ity ātmaparitrāṇārthaṃ dharmo rakṣitavyaḥ || 8.15 ||</p>
<pre><code>**vṛṣo hi bhagavān dharmas tasya yaḥ kurute tv alam |**
</code></pre>
<p>**	vṛṣalaṃ taṃ vidur devās tasmād dharmaṃ na lopayet || 8.16 ||**</p>
<p><strong>vṛṣala</strong>śabdanirvacanena mithyādarśī nindyate | na jātivṛṣalo vṛṣalaḥ, kiṃ tarhi, yo vṛṣasya kāmavarṣiṇo dharmasya alaṃkurute | nivṛttivacanaḥ alaṃśabdaḥ | sa <strong>vṛṣala</strong> ity etam artham <strong>devāḥ</strong> pratipannāḥ | manuṣyās tu yadi jātiśabdam eva manyante, kāmaṃ manyantām, pramāṇatarās tu devāḥ | te cānena pravṛttinimittena vṛṣalaśabdaproyogaṃ manyante | devagrahaṇam arthavādaḥ | tasmāt &ldquo;śrāddhakāle vṛṣalair na prāptavyam&rdquo;, &ldquo;hantavyo vṛṣalaś cauraḥ,&rdquo; ityādyāsu kriyāsu mithyādarśī brāhmaṇa eva vṛṣalaśabdena grahītavya iti | ato vṛṣalatvaṃ mā prāpam iti <strong>dharmaṃ na lopayet,</strong> na nāśayed iti | vṛṣalatvādhyāropo nindā || 8.16 ||</p>
<pre><code>**eka eva suhṛd dharmo nidhane 'py anuyāti yaḥ |**
</code></pre>
<p>**	śrīreṇa samaṃ nāśaṃ sarvam anyad dhi gacchati || 8.17 ||**</p>
<p>bhayād dharmātikramo na kartavya ity etat &ldquo;dharma eva hato hanti&rdquo; ity anenopadiṣṭam, snehato na kartavya ity anenopadiśyate | yata <strong>ekaḥ suhṛd dharmaḥ,</strong> tatra sneho bhāvanīyaḥ | anyo &lsquo;pi manuṣyaḥ suhṛt[^100] kāryam apekṣya jahāti jīvanam | yo &lsquo;pi syād atyantamitraṃ tasyāpi sauhārdam ā nidhanāt | dharmas tu mṛtam api puruṣam anveti | ato na suhṛdapekṣayā mithyādarśanam upekṣā vā[^101] kartavyā |</p>
<pre><code>bhāryā putro mitram arthāś ca riktham 

	naśyanty ete dehanāśe narasya |

dharmas tv eko nainam ujjhaty ajasraṃ

	tasmāj jahyāt putradārān na dharmam ||
</code></pre>
<p>yad <strong>anyad</strong> dharmād bhāryādi, tat <strong>sarvaṃ</strong> <strong>śarīreṇa samaṃ</strong> saha <strong>nāśaṃ gacchati</strong> | dharmād anyo mṛtaṃ na paritrātuṃ kaścit samartha ity ataḥ suhṛdbāndhavānurodhād api dharmo na hātavyaḥ || 8.17 ||</p>
<pre><code>**pādo dharmasya kartāraṃ pādaḥ sākṣiṇam ṛcchati |**
</code></pre>
<p>**	pādaḥ sabhāsadaḥ sarvān pādo rājānam ṛcchati || 8.18 ||**</p>
<p>na caiṣā maniṣā kartavyā: &ldquo;arthinā pratyarthinā vānyatarasya bhūmyādy apahriyate sa eva bhūmyapahāradoṣabhāg bhaviṣyati | vayaṃ tu tadakāriṇaḥ kim iti doṣavantaḥ syāma&rdquo; yatas tat pāpaṃ caturdhā vibhajyate | arthavādaś cāyam | na hy anyakṛtasyainaso &lsquo;nyatra gamanam asti | teṣām api mithyādarśananiṣedhātikramād utpadyate pāpaṃ mithyālambanam, rājñaḥ svayam apaśyato &lsquo;py adhikṛtarājasthānīyādidoṣād doṣavattvam | yadi vā[^102] rājādhikṛto mithyācaritena jñāpitaḥ, parājitaṃ duṣṭaṃ na nigṛhṇīte na ca punaḥ samyak nirṇayaṃ karoti, tataḥ so &lsquo;pi pāpabhāg bhavati | adhikṛtopalakṣaṇārthaṃ vā rājagrahaṇam | yadā rājā svayaṃ mithyā paśyati tadā duṣyati | yadā rājasthānīyas tadā tasya doṣa ity arthaḥ || 8.18 ||</p>
<pre><code>**rājā bhavaty anenās tu mucyante ca sabhāsadaḥ |**
</code></pre>
<p>**	eno gacchati kartāraṃ nindārho yatra nindyate || 8.19 ||**</p>
<p>eṣa evārtho viparyayeṇocyate | yatra doṣavān doṣaṃ gopayituṃ na labhate prakaṭīkriyate tadīyo doṣaḥ, tatra sarvaṃ sādhu saṃpadyata iti | &ldquo;yatra dharmaḥ&rdquo; (MDh 8.14) ity ata ārabhya mithyādarśanopekṣaṇapratiṣedhārthaṃ nindāpraśaṃsābhyāṃ śubhāśubhaphaladarśanārthā arthavādāḥ || 8.19 ||</p>
<pre><code>**jātimātropajīvī vā kāmaṃ syād brāhmaṇabruvaḥ |**
</code></pre>
<p>**	dharmapravaktā nṛpater na śūdraḥ kathaṃcana || 8.20 ||**</p>
<p>uktaṃ brāhmaṇaiḥ saha dharmanirṇayaṃ kuryāt, mantribhiś ca mantrajñaiḥ | tatra mantriṇāṃ jāter aviśeṣitatvāc chūdrā api sabhāṃ praviṣṭā mantritvād anujñātavyavahāranirṇayās tadratā dharmavyavasthāṃ kathaṃcit saṃskṛtabuddhayo brūyuḥ | na ca sarvatra vyavahāre smṛtiśāstraparijñānam upayujyate, yena tadabhāvād arthaluptatvād anarthakaḥ śūdrapratiṣedha āśaṅkyeta | tathā hi jayaparājayakāraṇāni laukikapramāṇavedyāny eva sākṣyādīni, ayaṃ sākṣī dhārmiko na caitasya kenacit saṃbandhena saṃbandhī | ayaṃ tv asākṣy asakṛd dṛṣṭavyabhicāratvād ity evamādi śakyate vyutpannabuddhinā svayam utprekṣituṃ na smṛtiśāstraikagocaraḥ[^103] | ataḥ prāptasya pratiṣedho &lsquo;yaṃ | na ca mantritve purohitavaj jātiniyamaḥ | tathā hi &ldquo;taiḥ sārdhaṃ cintayet&rdquo; (MDh 7.56) ity uktvā tato brāhmaṇena saha cintayed iti (MDh 7.58) | tenāyam artho yady api kathaṃcic chūdro nyāyaleśāt samadhigacchet tathāpi rājādhikaraṇe vivadato mantrī nigrahādhikṛto vā na kiṃcit prabrūyāt | pūrvaślokārdhaḥ pratiṣedhaśeṣatayā[^104] vyākhyeyaḥ | na hi jātimātropajīvino vaiduṣyādiguṇarahitasya dharmapravaktṛtvaniyogaḥ śakyo vaktuṃ tasyaiva rūpaparīkṣāyāṃ &ldquo;tasmād viṣaṃ bhakṣaya mā cāsya gṛhe bhuṅkthā&rdquo; itivat pratiṣedhaśeṣabhūtam idam anujñānaṃ na punar anujñānam eva | ata eva <strong>kāmam</strong> ity āha | kāmaśabdaprayoge hi vidhitvaṃ vyāhanyate |</p>
<pre><code>&lt;span style=&quot;text-decoration:underline;&quot;&gt;anye tu&lt;/span&gt; bruvate | brāhmaṇasya pravaktṛtvavidhānāt tadā niyojyo vidvān syād brāhmaṇa iti kṣatriyādayas trayo 'pi varṇā niṣiddhās tatreha punaḥ śūdrapratiṣedho vidvadbrāhmaṇābhāve kṣatriyavaiśayor abhyanujñānārtha iti | śeṣaṃ samānam | 

**jātimātram upajīvatīti** mātraśabdo 'vadhāraṇe | brāhmaṇajātim eva kevalām upāśritya jīvati nādhyayanādīn guṇaviśeṣān nirguṇatvāt | **bruva**śabdaḥ kutsāyām || 8.20 ||

**yasya śūdras tu kurute rājño dharmavivecanam |**
</code></pre>
<p>**	tasya sīdati tad rāṣṭraṃ paṅke gaur iva paśyataḥ || 8.21 ||**</p>
<p>pūrvavidhiśeṣo &lsquo;yam arthavādaḥ | <strong>yasya rājñaḥ śūdro dharmavivecanaṃ</strong> dharmanirṇayaṃ karoti, <strong>tasya sīdati</strong> naśyati <strong>rāṣṭraṃ</strong> prajāḥ, kardame <strong>gaur iva</strong> || 8.21 ||</p>
<pre><code>**yad rāṣṭraṃ śūdrabhūyiṣṭhaṃ nāstikākrāntam advijam |**
</code></pre>
<p>**	vinaśyaty āśu tat kṛtsnaṃ durbhikṣavyādhipīḍitam || 8.22 ||**</p>
<p>ayam api pūrvavad arthavāda eva | prakaraṇāc ca śūdrabhūyiṣṭhatā vivādanirṇaye tu[^105] śūdraviṣayā draṣṭavyā | yatra śūdrā bhūyāṃso vivādanirṇayakārās tad <strong>rāṣṭram āśu vinaśyati</strong> durbhikṣavyādhipīḍābhiḥ | rāṣṭranāśe ca rāṣṭrapater nāśa ity uktaṃ bhavati | <strong>nāstikākrāntam</strong> iti dṛṣṭāntaḥ | yathā nāstikaiḥ paralokāpavādibhir lokāyatikādyair ākrāntam adhiṣṭhitam ataś ca</p>
<p><strong>advijam</strong> | na hi nāstikānāṃ brāhmaṇādibhedo yathārthaḥ saṃkīrṇatvāt | tad uktaṃ vaidyavaṇigvyapadeśādivad brāhmaṇādayaḥ | yatra vā dharmasaṃkaṭe tu na dvijāḥ pramāṇīkriyante tad <strong>advijam</strong> || 8.22 ||</p>
<pre><code>**dharmāsanam adhiṣṭhāya saṃvītāṅgaḥ samāhitaḥ |**
</code></pre>
<p>**	praṇamya lokapālebhyaḥ kāryadarśanam ārabhet || 8.23 ||**</p>
<p>dharmaḥ pradhānaḥ yasminn āsane bhavati tad <strong>dharmāsanam</strong> | rājāsane hi rājyasthityānuguṇyenārtham eva pradhānīkaroti nyakkṛtyāpi dharmam | vyavahāranirṇaye tu dharmam eva pradhānaṃ āśrayed ity arthaḥ, na punar āśrayabhedo &lsquo;nena jñāpyate | <strong>saṃvītāṅgaḥ</strong> vastrādinā sthagitasarīraḥ | <strong>praṇamya lokapālebhya</strong> indrādyaṣṭau lokapālās tān namaskṛtya <strong>kāryadarśanam ārabhetety</strong> adṛṣṭārtham etad dvayam aṅgasaṃvaraṇaṃ lokapālapraṇāmaś ca | <strong>samāhitaḥ</strong> ananyacittaḥ kāryadarśane | evaṃ hi dṛṣṭārthaṃ bhavati | praṇāmaviśeṣaṇaṃ vā samāhitagrahaṇam | yady apy atra kiṃcid uktam eva pratibhāti tathāpi padyagranthatvān nātīva paunaruktyam | <strong>lokapālebhya</strong> iti caturthī saṃpradāne | kathaṃ | kriyāgrahaṇaṃ saṃpradānasūtre coditam &ldquo;śrāddhāya nigṛhṇate&rdquo; &ldquo;patye śete&rdquo; (Pat I: 330) ityādyartham | na ca kriyāgrahaṇaṃ gṛhṇātyādiviṣayam eva, bhāṣye &lsquo;nuktatvāt || 8.23 ||</p>
<pre><code>**arthānarthāv ubhau buddhvā dharmādharmau ca kevalau |**
</code></pre>
<p>**	varṇakrameṇa sarvāṇi paśyet kāryāṇi kāryiṇām || 8.24 ||**</p>
<p><strong>dharmādharmav</strong> eva <strong>kevalāv arthānarthau:</strong> na gohiraṇyādilābho &lsquo;rthas tadviparyayo vānarthaḥ | kiṃ tarhi, dharma evārtho &lsquo;narthaś cādharma iti <strong>buddhvā</strong> hṛdi niścitya <strong>kāryāṇi paśyet</strong> | atha vārthānarthāv api boddhavyau dharmādharmāv api | dharmasya sāratā boddhavyārthasya phalgutā | atha vā yatra mahān anarthaḥ svalpaś cādharmas tatrānarthaṃ pariharet | śakyo hi mahatārtheneṣad adharmo dānaprāyaścittādinā nirākartum | saṃnipāte ca vyavahāriṇāṃ bahūnāṃ varṇakrama āśrayitavyaḥ | eṣa ca darśane kramo varṇānāṃ yadā sarveṣāṃ[^106] tulyapīḍā bhavati | yadā tv avaravarṇasyāpy ātyayikaṃ kāryaṃ mahad vā tadā &ldquo;yasya cātyayikā pīḍā&rdquo; ity anena nyāyena tad eva prathamaṃ paśyet na kramam ādriyeta | rājyasthityartho hi vyavahāranirṇaya ity uktam ato na yathāśrutam āśrayaṇīyam || 8.24 ||</p>
<pre><code>**bāhyair vibhāvayel liṅgair bhāvam antargataṃ nṛṇām |**
</code></pre>
<p>**	svaravarṇeṅgitākāraiś cakṣuṣā ceṣṭitena ca || 8.25 ||**</p>
<p>tathā cedam āha | anumānenāpi satyānṛtavāditā vyavahārataḥ sākṣiṇāṃ ca niścetavyā iti ślokārthaḥ | ataś ca svarādigrahaṇaṃ pradarśanārtham | tena yan niścitaliṅgaṃ[^107] tena paricchindyād ity uktaṃ bhavati, na punaḥ svarādibhir eva, savyabhicāritvāt teṣām | anucitasabhāpreveśā hi mahāprakṛtidarśanena satyakāriṇo &lsquo;pi svabhāvato vikriyante | pragalbhās tu saṃvṛtākārā bhavanti | svaraś ca varṇaś ceṅgitaṃ ca svaravarṇeṅgitāni, teṣām ākārāḥ <strong>svaravarṇeṅgitākārāḥ</strong> | ākāro vikāraḥ | svābhāvikānāṃ hi svarādīnām anyathātvam | tair <strong>vibhāvayen</strong> niścinuyāt | <strong>bhāvam</strong> abhiprāyam antargataṃ manuṣyāṇāṃ vivādisākṣyādīnām | tatra svarasya vikāro vāci gadgadaruditādi | varṇasya gātrarūpaviparyayādi | iṅgitaṃ svedavepathuromāñcādi | <strong>cakṣuṣā</strong> saṃbhramakrodhadṛṣṭipātena | <strong>ceṣṭitena</strong> hastanikṣepabhrūvikṣepādinā[^108] | svasaṃvedam[^109] caitat, yad gūhyamānam apy abhiprāyaṃ svarādayaḥ prakāśayanti nipuṇato lakṣyamāṇāḥ | yataḥ prasiddham eteṣāṃ gūḍḥābhiprāyaprakaṭanasāmarthyam || 8.25 ||</p>
<pre><code>**ākārair iṅgitair gatyā ceṣṭayā bhāṣitena ca |**
</code></pre>
<p>**	netravaktravikāraiś ca gṛhyate &lsquo;ntargataṃ manaḥ || 8.26 ||**</p>
<p>tathā hi, loke[^110] dṛṣṭaśaktitānena[^111] ślokena svarādīnāṃ pūrvoktārthādhigamena darśayatīty apaunaruktyam | tatrākriyante vikrayanta ity <strong>ākārā</strong> <strong>iṅgitā</strong>dayaḥ | <strong>iṅgitaṃ</strong> vyākhyātam | vyaktibhedād bahuvacanam | <strong>gatiḥ</strong> pūrvaślokād atrādhikā | sā praskhalantī svabhāvato &lsquo;nyathābhūtā | <strong>bhāṣītaṃ</strong> paurvāparyaviruddhaṃ vacanam | <strong>vaktravikāra</strong> āsyaviśeṣādiḥ | śeṣaṃ pūrvaśloka eva vyākhyātam | etair vikṛtair <strong>antargataṃ</strong> cittaṃ laukikair anyatrāpi gṛhyata iti samāsārthaḥ || 8.26 ||</p>
<pre><code>**bāladāyādikaṃ rikthaṃ tāvad rājānupālayet |**
</code></pre>
<p>**	yāvat sa syāt samāvṛtto yāvad vātītaśaiśavaḥ || 8.27 ||**</p>
<p><span style="text-decoration:underline;">nanu</span> ca vyavahāradarśanaṃ vaktavyatayā prastutam | tatra kaḥ prasaṅgo bāladhanarakṣāyāḥ |</p>
<pre><code>&lt;span style=&quot;text-decoration:underline;&quot;&gt;ucyate&lt;/span&gt; | vivādapadatām evaitad viṣayān nivartayitum idam ārabhyate[^112] | bāladhanaṃ rājñā svadhanavat paripālanīyam | anyathā pitṛvyādibāndhavā mayedaṃ rakṣaṇīyaṃ mayedam iti vivaderan | na cānyaḥ prasaṅgo 'sti | āśaṅkyamānavyavahāravac ca | na kevaleṣu rājadharmeṣūpadiśyate ato 'sminn evāvasare vaktavyam[^113] | bālo dāyādo 'sya tad idaṃ **bāladāyādikam** | dāyādaḥ svāmy atrocyate | bālasvāmikaṃ dhanaṃ **tāvad** **rājā** rakṣed **yāvad** asau **samāvṛttaḥ** gurukulāt pratyāgataḥ **yāvad vātītaśaiśavaḥ** atikrāntabālabhāvaḥ | ayaṃ ca vikalpaḥ | yo gṛhaśaiśavo bhavati tadartham atītaśaiśavam ucyate | yas tu vratakaḥ sa nivṛtte 'pi śaiśave[^114] ā samāvartanāt pratipālyadhanaḥ syāt | atha vā dvijātīnāṃ samāvartanam avadhiḥ, anyeṣāṃ śaiśavātyayaḥ || 8.27 ||

**vaśāputrāsu caivaṃ syād rakṣaṇaṃ niṣkulāsu ca |**
</code></pre>
<p>**	pativratāsu ca strīṣu vidhavāsv āturāsu ca || 8.28 ||**[^115]</p>
<p>yaḥ kaścid anāthas tasya sarvasya dhanaṃ rājā yathāvat parirakṣet | tathā codāharaṇamātraṃ <strong>vaśā</strong>dayaḥ | evaṃ prajāpālanam anuṣṭhitaṃ bhavati | pūrvas tu ślokaḥ kālaniyamārthaḥ | <strong>vaśā</strong> vandhyā | <strong>aputrā</strong> asamarthaputrā avidyamānaputrā durgataputrā vā | vaśāś cāputrāś ceti dvandvaḥ |</p>
<pre><code>&lt;span style=&quot;text-decoration:underline;&quot;&gt;nanu&lt;/span&gt; ca vaśāpy aputraiva | 

&lt;span style=&quot;text-decoration:underline;&quot;&gt;satyam&lt;/span&gt; | ubhayopādānaṃ tu saty api bhartari tasyāḥ saṃrakṣaṇārtham | tasyāṃ hy adhivinnāyāṃ bhartā nirapekṣo bhavati | 

**niṣkulā**grahaṇaṃ tāsāṃ viśeṣaṇam | yāsāṃ na kaścid devarapitṛvyamātulādiḥ[^116] parirakṣako 'sti, strītvāc ca svayam asamarthāḥ, bāndhavās tu matsariṇaḥ, tāsāṃ etad[^117] ucyate | bandhubhir hi strīṇāṃ śīlaśarīradhanāni rakṣitavyāni | tad uktam |

viniyogo 'sti rakṣāsu bharaṇe ca sa īśvaraḥ |

parikṣīṇe patikule nirmanuṣye nirāśraye ||

tatsapiṇḍeṣu vāsatsu pitṛpakṣaḥ prabhuḥ striyāḥ |

pakṣadvayāvasāne tu rājā bhartā prabhuḥ striyāḥ || (NSm 13.27–29)

yā tu svayam eva kathaṃcic chaktā, na tatra bāndhavānāṃ vyāpāro 'sti | ata evāha: **āturāsv** iti | asāmarthyam etena lakṣyate |

&lt;span style=&quot;text-decoration:underline;&quot;&gt;anyais&lt;/span&gt; tv āturabhartṛkā āturā vyākhyātā | avidhavāpi bhartur asāmarthyād rājñaiva rakṣyā syād iti | nirmanuṣyāṇām etat | kulaṃ bandhujātaṃ yāsāṃ nāsti tāḥ **niṣkulāḥ** |

&lt;span style=&quot;text-decoration:underline;&quot;&gt;anye&lt;/span&gt; tu kulaṭāṃ niṣkulām āhuḥ | tāsām api veśādyupārjitaṃ dhanam apatitānāṃ rājñā rakṣyam | asmiṃś ca pakṣe svatantraniṣkulāgrahaṇam |

**pativratāsu** **vidhavāsu** | mṛtabhartṛkā vidhavā | dhava iti bhartṛnāma | tadvirahitā vidhavā | sā[^118] cet pativratā bhavati[^119] | tadā sā rakṣyadhanā[^120] | vyabhicāraratānāṃ tu strīdhanānarhatvaṃ smṛtyantare paṭhyate:

apakārakriyāyuktā nirlajjā cārthanāśikā |

vyabhicāraratā yā ca strīdhanaṃ na tu sārhati || iti |
</code></pre>
<p>tasyās tu niṣkāśanaṃ vihitam | niṣkāśanaṃ ca pradhānaveśmano bahiravasthāpanam, na tu nirvāsanam eva | yataḥ patitānām api tāsāṃ gṛhāntike vāso bhakācchādanamātradānaṃ ca vihitam:</p>
<pre><code>evam eva vidhiṃ kuryād yoṣitsu patitāsv api |

vastrānnapānaṃ deyaṃ ca vaseyuś ca gṛhāntike || (MDh 8.187)
</code></pre>
<p>tena yaḥ kaścit strīṇāṃ nirvāsanavidhiḥ &ldquo;strīdhanaṃ dravyasarvasvam&rdquo; ityādiṣu śrūyate, sa evaṃviṣaya eva draṣṭavyaḥ | tathāpi yādvad bhikṣotsarpaṇādinā kiṃcid arjitaṃ tad arhaty eva, na bāndhavā apahareyuḥ | iha tv asminn eva nimitte ādhivedanaṃ vihitam, na tu strīdhanāpahāraḥ | tathā hy āha:</p>
<pre><code>madyapāsādhuvṛttā ca pratikūlā ca yā bhavet |

vyādhitā cādhivettavyā hiṃsrārthaghnī ca sarvadā || (MDh 9.80)
</code></pre>
<p>ataś ca mānavasmṛtibalena ca &ldquo;strīdhanaṃ na tu sārhati&rdquo; ity eṣā smṛtir eva vyākhyāyate | ādhivedanikaṃ strīdhanam eṣā nārhati, naitasyai deyam ity arthaḥ | yad uktam: &ldquo;adhivinnastriyai dadyād ādhivedanikaṃ samam&rdquo; (YDh 2.152) iti, na tu prāgdattam asyā apahartavyam |</p>
<pre><code>&lt;span style=&quot;text-decoration:underline;&quot;&gt;vayaṃ&lt;/span&gt; tu brūmaḥ | puruṣadveṣiṇyā vyabhicāraratāyāś ca yukta evāpahāraḥ | yata ihāpy uktam:

atikrāmet pramattaṃ yā mattaṃ rogārtam eva vā |

sa trīn māsān parityājyā vibhūṣaṇaparicchadā || (MDh 9.78)
</code></pre>
<p>bhūṣaṇaparicchadair[^121] viyuktā kartavyety arthaḥ || 8.28 ||</p>
<pre><code>**jīvantīnāṃ tu tāsāṃ ye tad dhareyuḥ svabāndhavāḥ |**
</code></pre>
<p>**	tāñ chiṣyāc cauradaṇḍena dhārmikaḥ pṛthivīpatiḥ || 8.29 ||**</p>
<p>bāndhavānāṃ strīdhanam apaharatām ayaṃ <strong>coradaṇḍaḥ</strong> | te hi bahubhir upadhābhir apaharanti | asvatantraiṣā strī kiṃ dadāti kiṃ vā bhuṅkte vayam atra svāmina iti acaurāśaṅkayā coradaṇḍo vidhīyate | <strong>jīvantīnāṃ</strong> <strong>tāsāṃ svabāndhavā</strong> devarādayas taddhanaṃ <strong>ye hareyus tāñ chiṣyāt</strong> <strong>pṛthivīpatir</strong> nigṛhṇīyāt | cauradaṇḍo[^122] vakṣyamāṇaḥ:</p>
<pre><code>yena yena yathāṅgena steno nṛṣu viceṣṭate | 

chettavyaṃ tat tad evānyat tan manor anuśāsanam || iti | (MDh 8.334)
</code></pre>
<p>svabandhubhyaś caitad viśeṣeṇa rājñā rakṣitavyam | caurarakṣā tu svarāṣṭraviṣayā vihitā || 8.29 ||</p>
<pre><code>**pranaṣṭasvāmikaṃ rikthaṃ rājā tryabdaṃ nidhāpayet |**
</code></pre>
<p>**	arvāk tryabdād dharet svāmī pareṇa nṛpatir haret || 8.30 ||**</p>
<p>yad dravyaṃ svāmino <strong>naṣṭaṃ</strong> pramādāt kathaṃcit pathi gacchato bhraṣṭam, araṇye kāntāre vā sthāpayitvāraṇyapālair anyair vā rājapuruṣair labdhaṃ rājasakāśam ānītam, tad rājñā[^123] rakṣāṃ kṛtvā rājadvāre rājamārge vā prakāśaṃ sthāpayitavyam | paṭahaghoṣaṇena vā kasya kiṃ hāritam iti prakāśayitavyam | yataḥ pradeśāl labdhaṃ tasminn eva pradeśe rakṣipuruṣādhiṣṭhitaṃ kartavyam | evaṃ <strong>trīṇi</strong> varṣāṇi sthāpayitavyam | tatr<strong>ārvāk</strong> <strong>tribhyo</strong> varṣebhyo yaḥ kāraṇata ātmīyaṃ jñāpayet tasyoddhṛtavakṣyamāṇaṣaḍbhāgādibhāgakaṃ samarpayitavyam, parataḥ svakoṣṭhe praveśanīyām iti |</p>
<pre><code>pranaṣṭaḥ svāmī yasya rikthasya tat **pranaṣṭasvāmikam |** **pranaṣṭo** 'vijñātaḥ | **rikthaṃ** dhanam | trayāṇām abdānāṃ samāhāras **tryabdam |** trivarṣavat tryabde ṅībabhāvaḥ | abdaśabdaḥ saṃvatsaraparyāyaḥ | **nidhāpayet** sthāpayet | **arvāk tryabdāt** pūrvaṃ tribhyo varṣebhyaḥ, **haret svāmī** svīkuryāt | **arvāk**śabdo 'vadhau digdeśādikāt pūrvam[^124] āha |

&lt;span style=&quot;text-decoration:underline;&quot;&gt;anye&lt;/span&gt; tu **nṛpatir hared** iti bhogānujñānam apahāram āhuḥ | na hi ūrdhvam api tribhyo varṣebhyaḥ parakīyasya dravyasāpahāro yuktaḥ | tasmāt tribhyo varṣebhya ūrdhvam anāgacchati svāmini rājñā[^125] bhoktavyam | 

&lt;span style=&quot;text-decoration:underline;&quot;&gt;tair&lt;/span&gt;[^126] ayaṃ ślokaḥ kathaṃ vyākhyānīyaḥ: &quot;yat kiṃcid daśavarṣāṇi&quot; (MDh 8.147) iti | yadi ca parakīyasyāpahāro na yukta ity ucyate bhogo 'pi naiva yuktaḥ | parakīyaṃ[^127] vastrādivad bhujyamānaṃ naśyaty eva | tatrānapahāropacāro yuktaḥ, bhukter[^128] evāpahāraphalasya sadbhāvāt | gajaturagādes[^129] tu kīdṛśo bhoga iti vācyam | tasmān na yathāśrutārthatyāge kāraṇam asti | haratiś ca gṛhṇātyarthe asakṛd dṛṣṭaprayoga **ṛkthaṃ hared** ityādau | tastmāt **pareṇa nṛpatir haret** svīkuryād ity ayam evārthaḥ || 8.30 ||
</code></pre>
<p><em>kathaṃ punaḥ svāmī pranaṣṭe dhane svāmitvaṃ jñāpayet | ata</em>[^130] <em>āha</em> |</p>
<pre><code>**mamedam iti yo brūyāt so 'nuyojyo yathāvidhi |**
</code></pre>
<p>**	saṃvādya rūpasaṃkhyādīn svāmī tad dravyam arhati || 8.31 ||**</p>
<p><strong>yaḥ</strong> kaścid āgatya &ldquo;<strong>mamedaṃ</strong> svaṃ dravyam&rdquo; <strong>iti brūyāt,</strong> <strong>so &lsquo;nuyojyo yathāvidhi</strong> | <strong>anuyojyaḥ</strong> praṣṭavya ity arthaḥ | ko &lsquo;sāv anuyogavidhiḥ | &ldquo;ko bhavān, kiṃ dravyaṃ hāritam, kiṃrūpam, kiṃparimāṇam, kiṃsaṃkhyākam, saṃpatitam apatitaṃ vā, yadi patitaṃ kasmin deśe, tathā kuta āgamitaṃ tvayā&rdquo; ity evaṃ paryanuyogaḥ kartavyaḥ | sa yadi saṃvādayati <strong>rūpasaṃkhyādīn</strong> | rūpaṃ prāṇivastrādiviṣayaṃ śuklaṃ vastraṃ [^131]gaur vetyevamādi | tathā saṃkhyā daśa gāvo vā yugāni vā | <strong>ādi</strong>grahaṇād dhastādipramāṇaṃ suvarṇādiparimāṇaṃ prakīrṇarūpakaṃ vā | etat sarvaṃ saṃvādayati tadāsau svāmī bhavati | atas tad <strong>dravyam arhati</strong> svīkartum | saṃvāda ucyate: yādṛśam ekena pramāṇena paricchinnaṃ tādṛśam eva yady anena[^132] paricchidyate | rūpasaṃkhyādigrahaṇaṃ ca pradarśanārthaṃ svāmitvakāraṇānām anyeṣām api sākṣyādīnām || 8.31 ||</p>
<pre><code>**avedayāno naṣṭasya deśaṃ kālaṃ ca tattvataḥ |**
</code></pre>
<p>**	varṇaṃ rūpaṃ pramāṇaṃ ca tatsamaṃ daṇḍam arhati || 8.32 ||**</p>
<p>mithyā pravartamānasya daṇḍo &lsquo;yam ucyate | yo na jñāpayati <strong>naṣṭasya</strong> dhanasya <strong>deśaṃ kālaṃ</strong> ca, asmin deśe kāle vā hāritam, <strong>tattvataḥ</strong> paramārthatahṁ <strong>varṇaṃ</strong> śuklādikam, <strong>rūpaṃ</strong> paṭī śāṭakayugaṃ vetyādikam ākāram, <strong>pramāṇaṃ</strong> pañcahastāyāmaṃ saptahastamātraṃ vā, <strong>avedayānaḥ,</strong> tadā <strong>tatsamaṃ</strong> yāvati dravye mitthyāpravṛttas tattulyaṃ <strong>daṇḍam arhati</strong> || 8.32 ||</p>
<pre><code>**ādadītātha ṣaḍbhāgaṃ pranaṣṭādhigatān nṛpaḥ |**
</code></pre>
<p>**	daśamaṃ dvādaśaṃ vāpi satāṃ dharmam anusmaran || 8.33 ||**</p>
<p><strong>ādadīta</strong> gṛhṇīyāt <strong>ṣaṣṭhaṃ bhāgaṃ daśamaṃ dvādaśaṃ vā</strong> pranaṣṭalabdhād dravyāt | avaśiṣṭaṃ svāmine &lsquo;rpayet | tatra prathame varṣe dvādaśo bhāgo dvitīye daśamas tṛtīye ṣaṣṭha iti | atha vā rakṣākleśakṣayāpekṣo bhāgavikalpaḥ | <strong>satāṃ dharmam anusmaran</strong> śiṣānām eṣa samācāra iti jānānaḥ || 8.33 ||</p>
<pre><code>**pranaṣṭādhigataṃ dravyaṃ tiṣṭhed yuktair adhiṣṭhitam |**
</code></pre>
<p>**	yāṃs tatra caurān gṛhṇīyāt tān rājebhena ghātayet || 8.34 ||**</p>
<p>pranaṣṭam adhigataṃ <strong>pranaṣṭādhigataṃ</strong> pūrvaṃ pranaṣṭaṃ paścād adhigatam | <strong>adhiṣṭhitaṃ</strong> <strong>yuktais</strong> tatparair ārakṣapuruṣais <strong>tiṣṭhet</strong> | tathāsthitam api yadi kecana <strong>caurā</strong>[^133] <strong>gṛhṇīyus</strong> <strong>tān rājā ibhena</strong> hastinā <strong>ghātayet</strong> | hastigrahaṇam[^134] adṛṣṭārtham[^135] || 8.34 ||</p>
<pre><code>**mamāyam iti yo brūyān nidhiṃ satyena mānavaḥ |**
</code></pre>
<p>**	tasyādadīta ṣaḍbhāgaṃ rājā dvādaśam eva vā || 8.35 ||**</p>
<p>nikhātāyām bhūmau guptaṃ sthāpitaṃ dhanaṃ <strong>nidhir</strong> ucyate | varṣaśatikā varṣasahasrikāś ca nidhayo bhavanti | tatra yadi bhūmer vidāryamāṇāyāḥ kathaṃcit kenacin nidhir āsādyate, sa tu rājadhanam | tathā ca gautamaḥ: &ldquo;nidhyadhigamo rājadhanam&rdquo; (GDh 10.43) iti | etac cāsmaryamāṇanidhātṛke nidhau draṣṭavyam | tasyākhyātā ṣaṣṭhaṃ labetety uktam | ayaṃ tu śloko yatrākhyātaiva nidhātā tatpuruṣo vā pitṛpitāmahādiś tadviṣayo draṣṭavyaḥ | <strong>mamāyaṃ nidhir iti yo brūyāt satyena</strong> pramāṇena jñāpayed ity arthaḥ | <strong>tasyādadīta ṣaḍbhāgam</strong> iti | niścite tatsvāmikatve rājñaḥ ṣaṣṭhādibhāgagrahaṇam | vikalpaś cākhyātṛguṇāpekṣayā || 8.35 ||</p>
<pre><code>**anṛtaṃ tu vadan daṇḍyaḥ svavittasyāṃśam aṣṭamam |**
</code></pre>
<p>**	tasyaiva vā nidhānasya saṃkhyayālpīyasīṃ kalām | 8.36 ||**</p>
<p>yas tu mayāyaṃ nihito matpūrvajena veti[^136] pratijñāṃ na sādhayati so &lsquo;satyavādī[^137] daṇḍyaḥ | yāvat tasya vittam asti, tato &lsquo;ṣṭamaṃ bhāgaṃ <strong>tasyaiva vā</strong> <strong>nidhānasyālpīyasīṃ kalāṃ</strong> mātrāṃ bhāgam ity arthaḥ | na tu tad eva dravyaṃ suvarṇādikaṃ dāpayet, kiṃ tu tatparimāṇam anyad vā samamūlyaṃ yayā dhanamātrayā daṇḍito &lsquo;vasādaṃ na[^138] gacched vinayaṃ vā grāhyeta | anubandhādiviśeṣāpekṣayā puruṣaguṇāpekṣayā ca vikalpa āśrayaṇīyaḥ | ātiśāyanikāt pūrvadaṇḍāt svalpo daṇḍa iti jñāpayati | tena yasya bahu vittaṃ svalpo nidhiḥ, tatra nidhyapekṣāṃ mātrām aṣṭamāṃśam[^139] arthādhīnāṃ daṇḍyaḥ | sā hy alpīyasī bhavati || 8.36 ||</p>
<p>**	vidvāṃs tu brāhmaṇo dṛṣṭvā pūrvopanihitaṃ nidhim |**</p>
<p>**	aśeṣato &lsquo;py ādadīta sarvasyādhipatir hi saḥ || 8.37 ||**</p>
<p>[^140]<strong>vidvān brāhmaṇaḥ</strong> pūrvaiḥ pitrādibhir upahitaṃ <strong>nidhiṃ</strong> yadā paśyet tadā sarvam ev<strong>ādadīta</strong>, na rājñe pūrvoktaṃ bhāgaṃ dadyāt | asyārthavādaḥ: <strong>sarvasyādhipatir hi saḥ</strong> | tathā coktam: &ldquo;sarvaṃ svaṃ[^141] brāhmaṇasyedam&rdquo; (MDh 1.100) iti | etac c<strong>āseṣato</strong> grahaṇaṃ yo brāhmaṇasvāmika eva nidhiḥ | yas tv avijñātasvāmikaḥ tasmin vidvadbrāhmaṇadṛṣṭe[^142] &lsquo;py asty eva rājño bhāgaḥ | yato vakṣyati &ldquo;nidhīnāṃ tu purāṇānām&rdquo; (MDh 8.39) iti || 8.37 ||</p>
<pre><code>**yaṃ tu paśyen nidhiṃ rājā purāṇaṃ nihitaṃ kṣitau |**
</code></pre>
<p>**	tasmād dvijebhyo datvā &lsquo;rdham arhaṃ kośe praveśayet || 8.38 ||**</p>
<p>yo rājñā svayaṃ nidhir adhigatas tasmān nidher ayaṃ brāhmaṇebhyo dānaniyamo rājñaḥ | <strong>kośa</strong>śabdena vittasaṃcayasthānam ucyate | <strong>purāṇaṃ nihitaṃ kṣitāv</strong> iti nidhirūpānuvādaḥ || 8.38 ||</p>
<pre><code>**nidhīnāṃ tu purāṇānāṃ dhātūnām eva ca kṣitau |**
</code></pre>
<p>**	ardhabhāg rakṣaṇād rājā bhūmer adhipatir hi saḥ || 8.39 ||**</p>
<p>anyenāpi dṛṣṭasya nidhe rājñā bhāgaḥ pūrvokto grahītavya ity asya vidher arthavādo &lsquo;yam: <strong>nidhīnāṃ</strong> hi <strong>purāṇānām</strong> iti | <strong>dhātūnām eva ca kṣitau:</strong> ayaṃ tv aprāptavidhiḥ | suvarṇarūpyādibījam[^143] mṛdaḥ sindūrakālāñjanādyāś ca dhātavaḥ | suvarṇādyākarabhūmīr yaḥ khanati, yo vā parvatādiṣu gairikādidhātūn upajīvati, tenāpi pūrvavad rājñe bhāgo dātavyaḥ | <strong>ardhabhāg</strong> iti ardhaśabdo &lsquo;ṃśamātravacanaḥ samāsanirdeśāt, yathā grāmārdho nagarārdham iti | napuṃsakaliṅgas tu samapravibhāgaḥ | iha tu samāse liṅgaviśeṣapratipattyabhāvāt pūrvasya[^144] <strong>ca</strong>śabdavaśāt[^145] ṣaḍdaśadvādaśāder bhāgasya prakṛtatvāt tadvacano vijñāyate | ardhaṃ bhajata ekadeśaṃ gṛhṇātīty arthaḥ | atra hetuḥ, <strong>rakṣaṇād</strong> iti | yady api kṣitau nihitasya kenacid ajñānān na rājakīyarakṣopayujyate, tathāpi tasya balavatāpahāraḥ saṃbhāvyate | ato &lsquo;sty eva rakṣāyā arthavattvam | etadartham evāha: <strong>bhūmer adhipatir hi saḥ</strong> | prabhur asau bhūmeḥ | tadīyāyāś ca bhuvo yal labdhaṃ tatra yuktaṃ tasya bhāgadānam || 8.39 ||</p>
<pre><code>**dātavyaṃ sarvavarṇebhyo rājñā caurair hṛtaṃ dhanam |**
</code></pre>
<p>**	rājā tad upayuñjānaś caurasyāpnoti kilbiṣam || 8.40 ||**</p>
<p><strong>caurair</strong> yan nītaṃ kiṃcid <strong>dhanaṃ</strong> tad rājā pratyāhṛtya nātmany upayuñjīta | kiṃ tarhi, ya eva muṣitās tebhya eva pratipādayitavyam | <strong>sarva</strong>grahaṇena ca caṇḍālebhyo &lsquo;pi deyam iti | &ldquo;caurāhṛtam&rdquo; ity anyasmin pāṭhe cauraiḥ āhṛtam[^146] iti vigṛhya sādhanaṃ &ldquo;kṛtā&rdquo; (Pāṇ 2.1.32) iti samāsaḥ | pāṭhāntare &ldquo;caurahṛtam&rdquo; iti &ldquo;tṛtīyā&rdquo; (Pāṇ 2.1.30) iti yogavibhāgāt pūrvavad vā samāsaḥ | ayaṃ tv atrārthaḥ: yac caurair hṛtam aśakyapratyānayanaṃ tad rājñā svakośād dātavyam |</p>
<pre><code>uttaraślokārdha[^147] evaṃ yojanīyaḥ: **rājā tad upayuñjāna** iti | anekārthatvād dhātūnām upapūrvo yujir lakṣaṇayā vāpratipādana[^148] eva draṣṭavyaḥ | yo hy anyasmai prāptakālaṃ dhanaṃ na dadāti, svaprayojaneṣu viniyuṅkte, tena tadīyam eva tadupayuktaṃ bhavatīti yuktam ucyate: **rājā** **tad upayuñjānaś** **caurasyāpnoti kilbiṣam** | kilbiṣaṃ[^149] pāpam || 8.40 ||

**jātijānapadān dharmān śreṇīdharmāṃś ca dharmavit |**
</code></pre>
<p>**	samīkṣya kuladharmāṃś ca svadharmaṃ pratipādayet || 8.41 ||**</p>
<p>kurukāpiśakāśmīrādideśo niyatāvadhiḥ janapadam | tatra bhavā dharmā <strong>jānapadāḥ</strong> | kecit[^150] tatra bhavanti ye taddeśavyapadeśair anuṣṭhīyante | atha vā tannivāsino janā mañcāḥ krośantītivat janapadaśabdenābhidhīyante | teṣām anuṣṭheyā jānapadāḥ | &ldquo;tasyedam&rdquo; (Pāṇ 4.3.129) iti taddhitaḥ | jāter jānapadā <strong>jātijānapadā</strong> iti ṣaṣṭhīsamāsaḥ | jātimātraviṣayā deśadharmā rājñā paripālanīyāḥ | <strong>samīkṣya</strong> vicārya — kim āmnāyair viruddhā atha na, tathā pīḍākarāḥ kasyacid uta na — evaṃ vicārya, ye &lsquo;viruddhāś tān <strong>pratipādayed</strong> anuṣṭāpayed ity arthaḥ | tathā ca vakṣyati &ldquo;sadbhir ācaritaṃ yat syāt&rdquo; (MDh 8.46) iti |</p>
<pre><code>atha vā jātayaś ca te jānapadāś ceti viśeṣaṇasamāsaḥ | jātiśabdena ca nityatvaṃ lakṣyate | praśaṃsāmātraṃ caitat deśadharmāṇām | yathā jātir nityā evaṃ[^151] deśadharmā api śāstrāviruddhā nityāḥ | te nityavad anuṣṭheyā dṛṣṭārthā[^152] gopracārodakakṣaraṇādayaḥ | yathā grāmīṇā atra pradeśe gāvo na cāraṇīyā iti samayam āśrayanti kasyacit kāryasya siddhyarthaṃ tatra yo vyatikrāmati sa rājñā daṇḍyaḥ | 

atha vā janapade bhavā **jānapadā** deśanivāsina ucyante | jātyā jānapadā **jātijānapadāḥ** | jātir janmotpattir iti yāvat | etena deśasaṃbandhasya[^153] puruṣāṇāṃ nityatā lakṣyate | ye taddeśajās taddeśābhijanās tannivāsinaś ca gṛhyante, teṣāṃ sarvaviśeṣaṇaviśiṣṭānām[^154] anidaṃprathamato jātā ye dharmās te jātijānapādaśabdenocyante | &quot;vṛddhāc chaḥ&quot; (Pāṇ 4.2.114) iti taddhite prasakte chāndasatvād aṇeva kṛtaḥ | 

atha vābhedopacārāt puruṣaśabdas tatsaṃbandhiṣu dharmeṣu prayuktaḥ | tenāyaṃ[^155] deśaniyamo dharmāṇāṃ sa evaṃvidhāt puruṣāt pratidraṣṭavyaḥ | ete hi deśadharmā mlecchānāṃ[^156] na punar āryāṇām | te[^157] hi tiryaksamānadharmāṇo 'nyatrānadhikṛtāḥ svasamācāraprasiddhaṃ dharmam anutiṣṭhanti mātṛvivāhādi[^158] | so 'yaṃ[^159] sārvabhaumena na[^160] nivāraṇīyaḥ | svadeśācāravatāṃ teṣāṃ jātidharmo 'yaṃ[^161] janapadanivāsabandhenābhyanujñānāt,[^162] āmnāyavirodho[^163] 'py atra nāsti | adhikṛtānāṃ virodhāt virodho na tiraścām |

&lt;span style=&quot;text-decoration:underline;&quot;&gt;nanu&lt;/span&gt; &quot;ahiṃsā satyam akrodhaḥ śaucam indriyasaṃyamaḥ&quot; (MDh 10.63) iti pratilomādhikāreṇaivoktam | mlecchāś ca pratilomā[^164] eva | tatra yadi mātṛvivāhe mūtrotsarge codakaśuddhyabhāve na duṣyati, ka indriyasaṃyamaḥ kīdṛśaṃ vā śaucam iti | 

&lt;span style=&quot;text-decoration:underline;&quot;&gt;uktam&lt;/span&gt; etat | āryāvartamadhyavartinām[^165] ete dharmāḥ śaucādayaḥ | cāturvarṇye tu tattaddeśaniyamo[^166] dharmāṇāṃ nāsti | kecid adṛṣṭārthā deśadharmā iti vakṣyāmaḥ | 

ekakāryāpannā vaṇikkārukusīdicāturikādayaḥ[^167] | teṣāṃ dharmāḥ **śreṇīdharmāḥ** | yathā kecana vaṇiṅmahattarā vacanena paricchinnaṃ rājño bhāgaṃ prayacchanti — &quot;imāṃ vaṇijyāṃ vayam upajīvāma eṣa te rājabhāgo 'smākaṃ yāval lābho 'stu nyūno 'dhiko vā&quot; | tatra rājñābhyupagate vaṇijye lābhātiśayārthaṃ rāṣṭravirodhinīṃ cetaretaravyavasthāṃ kurvanti — idaṃ dravyam iyantaṃ kālam avikreyam, ayaṃ rājño 'padeśenārtho[^168] daṇḍaḥ patati, devatotsavārtho vā | tatra yadi kaścid vyatikrāmati sa evaṃ śreṇīdharmavyatikrāman daṇḍyaḥ |

**kuladharmā** iti | kulaṃ vaṃśaḥ | tatra prakhyātamahimnā pūrvajena dharmaḥ pravartito bhavati yo 'smadvaṃśajaḥ kutaścana dhanaṃ labheta sa nādatvā brāhmaṇebhyo 'nyatra viniyuñjītetyādayo dharmāḥ | tathā, sati yogyatve ya eva pūrvapuruṣāṇāṃ yājakāḥ kanyādisaṃpradānabhūtā vā ta eva kāryāḥ[^169] | tadatikrāman rājño 'nuṣṭhāpayitavyaḥ | eteṣāṃ ca sāmavāyikatvād adharmatvaśaṅkayā punarvacanam | na cāyaṃ saṃvidvyatikrama iti vakṣyāmaḥ || 8.41 ||

**svāni karmāṇī kurvāṇā dūre santo 'pi mānavāḥ |**
</code></pre>
<p>**	priyā bhavanti lokasya sve sve karmaṇy avasthitāḥ || 8.42 ||**</p>
<p>pūrvoktasya jānapadāder dharmasya dṛṣṭādṛṣṭatānena pradarśyate | <strong>svāni karmāṇi</strong> kulasthityanurūpāṇi ye kurvanti te dūrasthā api <strong>priyā bhavanti</strong> | sarvasyānyo nikaṭavartī saṃsargātiśayāt priyo bhavati | svakarmakārī tu dūrastha eva priyaḥ | <strong>sve sve karmaṇy avasthitā</strong> ity anena parakarmānanuṣṭhānam āha | ye na parakarmāṇi kurvanti te sarvasya priyā bhavantīti ślokārthaḥ || 8.42 ||</p>
<pre><code>**notpādayet svayaṃ kāryaṃ rājā nāpy asya pūruṣaḥ |**
</code></pre>
<p>**	na ca prāpitam anyena grasenārthaṃ kathaṃcana || 8.43 ||**</p>
<p><strong>kāryaṃ</strong> vivādavastu | tad <strong>rājā svayaṃ</strong> <strong>na</strong> pravartayet | kasyacid dūṣyasyopaghātārthaṃ dhanino vā dhanagrahaṇārthaṃ na tadīyam ṛṇikam anyaṃ vāparāddham udvejayet: eṣa te dhārayati kim iti mamāgrato nākarṣasi, etena vā tāvad aparāddhaṃ yāvad aham enaṃ nipātayāmi — ity evaṃ rājñā na kartavyam, saty api dveṣe dhanalobhe vā | <strong>na ca prāpitam</strong> āveditam <strong>anyenā</strong>rthinā <strong>graseta</strong> nigiren nopekṣeteti yāvat | avadhīraṇāyāṃ nigired iti prayujyate | tatsamānārthaś ca grasatiḥ | tathā ca vaktāro bhavanti yāvat kiṃcid asyocyate tat sarvaṃ nigirati na kiṃcid ayaṃ prativakti |</p>
<pre><code>&lt;span style=&quot;text-decoration:underline;&quot;&gt;anye&lt;/span&gt; tūttaraṃ ślokārdham evaṃ vyācakṣate | **na ca prāpitaṃ** vyavahārād anyena prakāreṇ**ārthaṃ** dhanaṃ **graseta** svīkuryāt | yadi hi rājā chalaleśoddeśikayā dhanadaṇḍe pravarteta tataḥ paraloke doṣo draṣṭavyaḥ | svarājye[^170] copaghātaḥ syāt |

&lt;span style=&quot;text-decoration:underline;&quot;&gt;athedam&lt;/span&gt; aparaṃ keṣāṃcid vyākhyānam | **notpādayet svayaṃ kāryaṃ** **rājā** | sākṣād upalabhyāpy akāryakāriṇaṃ na svayaṃ kiṃcid brūyāt, tasya parādhīnena yāvad vyavahāreṇa nākṛṣṭaḥ | yena vyavahāradarśanam eva parājitasya nigrahāya bhavati, na rājā | etac ca ṛṇādānādiṣv[^171] eva draṣṭavyam | ye tu stenasāhasikādayaḥ kaṇṭakasthānīyās tān rājā svayam evāvagamya gṛhṇīyāt | śeṣaṃ samānam | 

**nāpy asya pūruṣa** iti asya rājñaḥ puruṣo 'dhikārī manuṣyaḥ || 8.43 ||

**yathā nayaty asṛkpātair mṛgasya mṛgayuḥ padam |**
</code></pre>
<p>**	nayet tathānumānena dharmasya nṛpatiḥ padam || 8.44 ||**</p>
<p>yad uktaṃ na svayaṃ dṛṣṭvāpi rājā sahasā kaṃcid ākrameta vā nigṛhṇīyād yataḥ narmaṇāpy etat saṃbhavati | kathaṃ punar etad avagantavyam,[^172] kiṃ parihāsakṛtam etad uta krodhādyanubandhakṛtam iti | ata āha <strong>anumānen</strong>aitaj jñātavyam | <strong>yathā</strong> <strong>mṛgayur</strong> mṛgavyādho viddhvā mṛgaṃ naṣṭaṃ dṛṣṭipathād apakrāntaṃ chidranisṛtair <strong>asṛkpātaiḥ</strong> sravadbhiḥ śoṇitaiḥ <strong>padaṃ mṛgasya nayaty</strong> āsādayaty evaṃ rājā<strong>numānena</strong> parokṣe pratyakṣe vārthakāraṇaṃ niścinuyāt | dharmaś ca kṛtavyavahāraviṣayas tattvāvagamaḥ | uktasyāpy anumānasya punarvacanaṃ smṛtidārḍhyārtham || 8.44 ||</p>
<pre><code>**satyam arthaṃ ca saṃpaśyed ātmānam atha sākṣiṇam |**
</code></pre>
<p>**	deśaṃ rūpaṃ ca kālaṃ ca vyavahāravidhau sthitaḥ || 8.45 ||**</p>
<p><strong>vyavahāravidhau</strong> vyavahārakarmaṇi <strong>sthitaḥ</strong> pravṛtto na kevalaṃ vyavahārākṣarāṇi <strong>saṃpaśyed</strong> yāvad etad aparaṃ satyādi |</p>
<pre><code>tatra **satyasya** darśanaṃ — yady apy arthipratyarthinor anyatareṇa śālīnatayā paripūrṇākṣaraṃ nābhihitaṃ tathāpi yadi rājā pramāṇāntarataḥ pūrvoktād vānumānād eva kathaṃcid īdṛśo 'yam artha iti niścetuṃ pārayet tadā tad āśrayen nopekṣeta, anenaitan na sarvam uktam iti | tad uktam: &quot;chalaṃ nirasya bhūteṣu vyavahārān nayen nṛpaḥ&quot; (YDh 2.19) iti | 

**arthasya** darśanam — **artha**śabdo dhanavacanaḥ prayojanavacano vā | tatra yadi mahāntam artham āsādayet tadā tyaktvāpy anyāni rājakāryāṇi nodvijeta, vyavahārekṣaṇaṃ kuryād eva | atha vā yadi kaścid brūyāt sākṣibhir artha etasmād gṛhīto 'nyena vā sabhyena[^173] tatra nirūpayitavyaṃ yad etad vyavahārapadaṃ yadi svalpaṃ na saṃbhavati dhanagrahaṇam | atha guru sabhyāḥ sākṣiṇaś ca dainyaṃ gatās tadā saṃbhāvanīyaṃ pramāṇāntarāc ca niścetavyam | 

etac **cātmānaṃ sākṣiṇaṃ** kṛtvā gaveṣaṇīyam | etad uktaṃ bhavati | kaṇṭakaśodhananyāyena cāraiś cārayet | atha vātmānaṃ saṃpaśyed ātmano 'vasthāṃ saṃpaśyet kośakṣayaṃ mahākośatāṃ vā | asmin pakṣe sākṣiṇa iti svatantraṃ padam | 

**deśasya** darśanam — kvacid alpo 'py artho mahattvam āsādayati, mahān api yo 'nyatra sa kvacil[^174] laghu bhavatīti | etad deśasya darśanam | 

evaṃ **kālo** 'pi draṣṭavyaḥ| 

**rūpaṃ** vyavahāravastusvabhāvaḥ | tasya gurulaghutāṃ paśyed iti |

&lt;span style=&quot;text-decoration:underline;&quot;&gt;anyaiś&lt;/span&gt; tu vyākhyātam | satyārthayoḥ sāraphalatāṃ paśyed ātmānaṃ sākṣiṇaṃ kṛtvā[^175] | etad uktaṃ bhavati | arthāt satyaṃ gurutvena mahāprayojanatvād ubhayor lokasādhanarūpatayāśrayitavyam | arthas tyaktavyo 'sāratvāt | deśaḥ svargādiḥ satyasamāśrayaprāpyaḥ | kālaś ciraṃ tatra vāsaḥ | rūpaṃ surūpaṃ sundaraṃ mahoharam | etad eva viparītam, satyatyāgena kevalārthasamāśrayaṇāt || 8.45 ||

**sadbhir ācaritaṃ yat syād dhārmikaiś ca dvijātibhiḥ |**
</code></pre>
<p>**	tad deśakulajātīnām aviruddhaṃ prakalpayet || 8.46 ||**</p>
<p><strong>santaḥ</strong> pratiṣiddhavarjakāḥ, <strong>dhārmikāḥ</strong> vihitānuṣṭhāyinaḥ | yady apy eka eva śabda ubhayam arthaṃ pratipādayituṃ śaknoti tathāpi bhedopānānād viṣayavibhāgenaivaṃ vyākhyāyate | tair <strong>yad ācaritam</strong> anupalabhyamānaśrutismṛtivākyaṃ <strong>tad deśakulajātīnāṃ prakalpayed</strong> anuṣṭhāpayet | <strong>aviruddhaṃ</strong> śrutismṛtibhir upalabhyamānābhiḥ | yad uktam &ldquo;jātijānapadān dharmān&rdquo; (MDh 8.41) ity atra śloke deśakulādyācārasya prāmāṇyam, tasyānena viśeṣaḥ kathyate | āmnāyenāvirodhe[^176] tat pramāṇam, na virodhe tat pramāṇam | tena dṛṣṭārthāny api grāmadeśarājakāryāṇi śāstrāviruddhāny ādaraṇīyāni, na viruddhāni | yathā kvacid deśa ṛṇika ātmānaṃ vikrayya dhanaṃ dāpyate | tac ca &ldquo;karmaṇāpi samam&rdquo; (MDh 8.177) ity anena viruddham | anyac ca ślokena darśitam | anyasya tv ācārasya śiṣṭasaṃbandhitayaiva prāmāṇyam uktam &ldquo;ācāraś caiva sādhūnām&rdquo; (MDh 2.6) iti | na ca tadviruddhārthasamācaraṇena sādhutvam upapadyate | tasmād yan nādṛṣṭāya[^177] tadviṣayo &lsquo;yam upadeśaḥ |</p>
<pre><code>&lt;span style=&quot;text-decoration:underline;&quot;&gt;anyas&lt;/span&gt; tv āha | deśāntare dhārmikaiḥ sadbhir dvijair yad aviruddhaṃ[^178] śrutyā smṛtyantareṇa vācaryate tad deśāntare 'pi rājā prakalpayet | yathā udvṛṣabhayajñādaya udīcyeṣu prasiddhās te prācyair dākṣiṇātyaiḥ pratīcyaiś cānuṣṭheyāḥ | kutaḥ | ācārād dhi smṛtir anumātavyā, smṛteḥ śrutiḥ | sā ca yady evam anumīyate &quot;udīcyair etat kartavyam&quot; iti, tatra taddhitasya bahuṣv artheṣu smaraṇāt &quot;tatra jātaḥ&quot; (Pāṇ 4.3.25), &quot;tatra bhavaḥ&quot; (Pāṇ 4.3.53), &quot;tata āgataḥ&quot; (Pān 4.3.74), tam abhiprasthitaḥ &quot;śeṣe&quot; (Pāṇ 4.2.92) iti caitasya lakṣaṇavikārobhayarūpatvād[^179] anyeṣv apy artheṣu pratipadam anupāteṣu[^180] taddhitasmaraṇān nāsty udīcyo nāma, ya udīcyaśabdena nivartyeta | tataś ca puruṣamātreṇaitat kartavyam ity āpatati, deśasamākhyāyā niyatanimittatvābhāvenāniyāmakatvāt | athaivaṃ vākyam anumīyeta: &quot;udīcyāṃ jātena taddeśavāsinā vā,&quot; tad api vyabhicāri | tatra jāto 'pi[^181] nānyatra karoti, tannivāsy apy anyatra jāto na karoty eva | atha &quot;udagdeśābhijanas tannivāsī ca&quot; iti: anityatvād[^182] abhijananivāsayos tad api na yuktam eva | na hi jātiguṇagotrāṇīvābhijananivāsau nityau | tasmān nityasya[^183] kasyacid anuṣṭhātṝṇām avachedakasyānupapatteḥ sarvaviṣayā dharmāḥ | na deśadharmā nāma kecana santi | anenaiva nyāyena kuladharmā api | 

&lt;span style=&quot;text-decoration:underline;&quot;&gt;kathaṃ&lt;/span&gt; tarhi &quot;deśadharmāḥ kuladharmāḥ&quot; iti ca smṛtikārair bhedena vyapadiśyante | 

&lt;span style=&quot;text-decoration:underline;&quot;&gt;uktaṃ&lt;/span&gt; dṛṣṭārthā niyatā vyavasthā | tatra dharmas tasya ca niyama upapadyata iti uktam | kulaṃ ca gotraikadeśaḥ | yas tu kṛtsnagotradharmaḥ, yathā &quot;na vāsiṣṭhā vaiśvāmitraiḥ saṃbadhnīyuḥ&quot;[^184] iti, sa nityatvād gotravyapadeśasya nitya eveti[^185] viramyate || 8.46 ||
</code></pre>
<p><em>yat sarveṣu vyavahārapadeṣu sādhāraṇaṃ tad uktam | viśeṣavivakṣāyām idam āha |</em></p>
<pre><code>**adhamarṇārthasiddhyartham uttamarṇena coditaḥ |**
</code></pre>
<p>**	dāpayed dhanikasyārtham adhamarṇād vibhāvitam || 8.47 ||**</p>
<p>&ldquo;sopacayaṃ kālāntare dāsyāmi&rdquo; iti yo dhanam anyasmād gṛhṇāti so <strong>&lsquo;dharmarṇaḥ</strong> | yas tu &ldquo;sopacayaṃ pratyādāsyāmi&rdquo; iti prayuṅkte sa <strong>uttamarṇaḥ</strong> | saṃbandhiśabdhāv etau | adhamarṇasyārthaḥ | <strong>artho</strong> dhanaṃ prakaraṇād yad evottamarṇāya deyaṃ tad evocyate | tasya <strong>siddhir</strong> uttamarṇaṃ prati niryāṇam[^186] | dvitīyo &lsquo;rthaśabdaḥ prayojanavacanaḥ | ayaṃ samudāyārthaḥ | uttamarṇena yadā rājā <strong>codito</strong> bhavaty adhamarṇena yo gṛhīto &lsquo;rthaḥ sa me siddhyatu, dāpayatu, bhavān, rājā  tv adhamarṇāt tadā <strong>dāpayed dhanikasyārtham</strong> | dhanam asyāstīti <strong>dhanikaḥ</strong> | uttamarṇa eva ca prasiddhyā dhanika ucyate | <strong>dāpayed</strong> iti saṃbandhāc caturthī prāptā | sā tv apūrṇatvāt saṃpradānabhāvasya na kṛtā | yathā ghnataḥ pṛṣṭhaṃ dadāti, rajakasya vastraṃ dadātīti | na hy atra mukhyo dadātyarthaḥ | ihāpy ubhayoḥ svatvasya bhāvād ubhayoḥ svatvābhāvād aparipūrṇo dadātītyarthaḥ |</p>
<pre><code>kim uttamarṇavacanād evāsau dāpayitavyaḥ | nety āha: **vibhāvitam** iti | yadā niścitena pramāṇena dhārayatīti pratipadyate | atha vā **vibhāvitaḥ** svayaṃ pratipannaḥ | yato vipratipannasya vakṣyati &quot;apahnave 'dhamarṇasya&quot; (MDh 8.52) iti | kathaṃ punaḥ svayaṃ pratipanno vibhāvita ity ucyate | naiṣa doṣaḥ | vismaraṇe svahastalekhyādinā svayaṃ pratipannaś ca bhavati | vibhāvitaś cāpratipannaś ca jānāno 'pi mithyāpratipannaḥ || 8.47 ||

**yair yair upayair arthaṃ svaṃ prāpnuyād uttamarṇikaḥ |**
</code></pre>
<p>**	tais tair upāyaiḥ saṃgṛhya dāpayed adhamarṇikam || 8.48 ||**</p>
<p>nehāprāptārthād uttamarṇād rājñe bhāgaṃ vakṣyaty adharmaṇād daṇḍam | tatra svabhāgatṛṣṇayā rājāna upāyāntareṇa dhanamārgaṇaṃ dhanikānāṃ kārayeyur atas tannivṛttyartham idam ucyate | <strong>yair yair</strong> vakṣyamāṇair <strong>upāyaiḥ</strong> svadhanaṃ pūrvaprayuktam <strong>uttamarṇo</strong> labheta <strong>tais tair</strong> <strong>adhamarṇaṃ dāpayet</strong> | <strong>saṃgṛhya</strong> sthirīkṛtya | anenaivopāyenaitasmād etal labhyata ity etan niścityety arthaḥ | atha vānukūlam upasāntvanaṃ <strong>saṃgrahaḥ</strong>[^187] | uttamarṇa eva <strong>uttamarṇikaḥ</strong> | uttamaṃ ca tad ṛṇaṃ cottamarṇam | tad asyāstīty <strong>uttamarṇikaḥ</strong> | &ldquo;ata iniṭhanau&rdquo; (Pāṇ 5.2.115) iti rūpam | evam itarāv api | sarvadhanādiṣu prakṣeptavyāv anyatra vīrapuruṣako grāma itivad bahuvrīhiṇaiva sāmānādhikaraṇyasya matvarthe coktārthāviśeṣeṇa samāsaḥ | matvarīyaś ca durlabhaḥ[^188] | vṛddhilābhārthaṃ prayogaviṣayaṃ dhanam ṛṇam | dvau ca tasya saṃbandhinau prayoktā grahītā ca | prayojakasya ca tad uttamaṃ bhavati | svatantro dhanadāne pratyādāne ca | itarasya sopacayadānād bahvāyāmatvāc cādhamatvam | vyutpattimātraṃ tv etat | rūḍhyaiva tv etau prayoktṛgrahītror vācakau | ke punas tatropāyā ityetatpradarśanārtha uttaraślokaḥ || 8.48 ||</p>
<pre><code>**dharmeṇa vyavahāreṇa chalenācaritena ca |**
</code></pre>
<p>**	prayuktaṃ sādhayed arthaṃ pañcamena balena ca || 8.49 ||**</p>
<p>tatra dharmaskandhakarītyā stokaṃ stokaṃ grahaṇam — &ldquo;idam adya, idaṃ śva, idaṃ paraśvaḥ, yathā kuṭumbasaṃvāho &lsquo;syaivaṃ vayam api tava kuṛumbabhūtāḥ saṃvibhāgayogyāḥ&rdquo; — ityādi paṭhitaprayogo <strong>dharmaḥ</strong> | yas tu niḥsvaḥ sa <strong>vyavahāreṇa</strong>[^189] dāpayitavyaḥ | anyatra karṇodakavad dhanaṃ datvā kṛṣivāṇijyādinā vyavahārayitavyam | tatrotpannaṃ dhanaṃ tasmād grahītavyam | yas tu vyavahāro rājanivedyas tasya sarvopāyaparikṣaye yojyatvād <strong>bala</strong>grahaṇena[^190] ca gṛhītatvāt | yas tu sākṣān na dadāti vidyamānadhano &lsquo;pi sa <strong>chalena</strong> dāpayitavyaḥ | kenacid apadeśena vivāhotsavādinā kaṭakādyābharaṇaṃ gṛhītvā na dātavyam, yāvad anena tad dhanaṃ na dattam | <strong>ācaritam</strong> abhojanagṛhadvāropaveśanādi | <strong>balaṃ</strong> rājādhikaraṇopasthānam | tatra rājā sāmnāprayacchantaṃ nigṛhya ca prapīḍya dāpayatīti | na tu[^191] svagṛhasaṃbandhidhanādi balam, yataḥ &ldquo;prakṛtīnāṃ balaṃ rājā&rdquo; iti paṭhyate asminn eva prasaṅge uśanasā |</p>
<pre><code>&lt;span style=&quot;text-decoration:underline;&quot;&gt;anye&lt;/span&gt; tu rājña evāyam upadeśa iti varṇayanti, rājadharmaprakaraṇāt | rājā jñāpita upāyair enaṃ dāpayet parājitaṃ svayaṃ pratipannaṃ ca | na tu sahasāvaṣṭabhya sarvasvaṃ dhanine pratipādanīyaḥ | yata ubhayānugraho rājñā kartavyaḥ | sarvasvadāne cādharmaṇasya kuṭumbotsādaḥ syāt so 'pi na yuktaḥ | uktaṃ hi:

nāvasādya śanair dāpyaḥ kāle kāle yathodayam |

brāhmaṇas tu viśeṣeṇa dhārmike sati rājani || iti |
</code></pre>
<p>tasmāt kiṃcana vṛddhyā saṃdāpanīyaḥ | kuṭumbād adhikadhanasaṃbhave sarvaṃ dāpanīyaḥ | sarvāsaṃbhave ca &ldquo;karmaṇāpi samaṃ kuryāt&rdquo; (MDh 8.177) iti | anyasmin vyākhyāne chalācārau rājānam ajñāpayitvā na kāryau || 8.49 ||</p>
<pre><code>**yaḥ svayaṃ sādhayed artham uttamarṇo 'dhamarṇikāt |**
</code></pre>
<p>**	na sa rājñābhiyoktavyaḥ svakaṃ saṃsādhayan dhanam || 8.50 ||**</p>
<p>uktasyaivārthasya spaṣṭīkaraṇārthaḥ ślokaḥ | na chalādinopāyena svecchay<strong>ottamarṇo</strong> <strong>&lsquo;dhamarṇād</strong> dhanaṃ <strong>saṃsādhayan</strong> <strong>rājñā</strong> kiṃcid vaktavyaḥ: &ldquo;mām avijñāpya kim ity asmād ābharaṇādi svadhanasaṃśuddhyarthaṃ vyājena chadmanā gṛhītam,[^192] gṛhītvā vā[^193] kiṃ nāsmai pratiprayacchasi&rdquo; iti || 8.50 ||</p>
<pre><code>**arthe 'pavyayamānaṃ tu kāraṇena**[^194]** vibhāvitam |**
</code></pre>
<p>**	dāpayed dhanikasyārthaṃ daṇḍaleśaṃ ca śaktitaḥ || 8.51 ||**</p>
<p>saty api vibhāvake pramāṇe yo na svayaṃ pratipadyate na tasya chalādyupāyaprayogaḥ kartavyaḥ | kiṃ tarhi rājaiva tena jñapayitavyaḥ | tatra rājñākārite <strong>&lsquo;rthe</strong> ṛṇe <strong>&lsquo;pavyayamānam</strong> apahnuvānam, &ldquo;nāsmai kiṃcana dhārayami&rdquo; iti vadantaṃ, <strong>kāraṇena</strong> sākṣilekhyabhuktyātmakena <strong>vibhāvitaṃ</strong> dhārayāmīti pratipāditaṃ <strong>dāpayed</strong> uttamarṇāya dhanam | <strong>daṇḍaleśaṃ</strong> ca svalpaṃ daṇḍaṃ daṇḍamātram ity arthaḥ | anyatra daśamaṃ bhāgaṃ[^195] vakṣyati | yas tu tāvad dātum aśaktaḥ so &lsquo;lpam api daśamād bhāgād daṇḍaṃ dāpayitavyaḥ | atha vā yaḥ pramādāt kathaṃcid vismṛtyāpajānīte tasyāyaṃ yathāśakti daśamabhāgālpato daṇḍaḥ | <strong>kāraṇaṃ</strong> pramāṇaṃ trividham | tad anyair iha saṃbhavatīti parigaṇitam | tathā cāhuḥ:</p>
<pre><code>yatra na syāt kṛtaṃ patraṃ sākṣī caiva na vidyate |

na copalaṃbhaḥ pūrvokto daivī tatra kriyā bhavet || iti || 8.51 ||

**apahnave 'dhamarṇasya dehīty uktasya saṃsadi |**
</code></pre>
<p>**	abhiyoktā diśed deśaṃ kāraṇaṃ**[^196]** vānyad uddiśet || 8.52 ||**</p>
<p>yadā rājñā prāḍvivākena vā <strong>saṃsadi</strong> vyavahārādhikaraṇādideśe &ldquo;dehy[^197] uttamarṇāya dhanam&rdquo; iti <strong>uktasyāpahnavo</strong> &lsquo;palāpaḥ[^198] adharmeṇa bhavati, tad<strong>ābhiyoktā</strong>[^199] dhanasya prayoktottamarṇo[^200] <strong>diśed deśaṃ</strong> sākṣiṇaṃ pramāṇabhūtaṃ nirdiśet | <strong>anyad vā kāraṇaṃ</strong> lekhyādi | <strong>deśa</strong>śabdena lakṣaṇayā dhanaprayogapradeśavartināṃ sākṣiṇām upādānāt, <strong>kāraṇa</strong>śabdaḥ[^201] sāmānyaśabdo &lsquo;pi gobalīvardavat sākṣivyatiriktaṃ lekhyādikāraṇam[^202] ācaṣṭe | tataś ca pāṭhāntaram &ldquo;kāraṇaṃ vā samuddiśet&rdquo; iti | asyāpy ayam evārthaḥ |</p>
<pre><code>atha vāyam anyaḥ pāṭhaḥ &quot;abhiyukto diśed deśam&quot; iti | ayaṃ vārthaḥ | yatrādhamarṇo dehīty uktaḥ pratijānīte &quot;satyam eva dhanaṃ pratidattaṃ tu tat&quot; iti,[^203] yad asāv abhiyoktāsīt sa evābhiyuktaḥ saṃvṛtaḥ | sa cābhiyuktaḥ saṃdiśed deśam: &quot;kasmin deśe tvayā me partidattam&quot; | kālaṃ ca nirdiśet, deśagrahaṇasya pradarśanārthatvāt | **kāraṇaṃ**[^204] **vā samuddiśet** | &quot;asti bho[^205] kiṃ kāraṇaṃ[^206] tava pratipādane tat samuddiśa&quot; ity evam brūyāt | atha vā diśed deśyam: yat tasmin kāle nārhaṃ sākṣyādipradarśanaṃ[^207] kāraṇaṃ[^208] veti | vāśabdaḥ caśadbasya sthāne || 8.52 ||

**adeśaṃ**[^209]** yaś ca diśati nirdiśyāpahnute ca yaḥ |**
</code></pre>
<p>**	yaś cādharottarān arthān vigītān nāvabudhyate || 8.53 ||**</p>
<p>uktam evādharmarṇe &lsquo;pahnuvāne dhaninā rājā jñāpayitavyaḥ: &ldquo;īdṛśī ca jñāpanā kartavyā | asmin deśe &lsquo;smin kāla idaṃ dhanam iyad vaitena matsakāśād gṛhītam&rdquo; | sa ca pṛṣṭo bhāvayati: &ldquo;naitasmin deśe &lsquo;ham abhavaṃ yo &lsquo;nena ca grahaṇakāla upadiṣṭaḥ&rdquo; tad adeśaṃ diśati[^210] | atha vā deśasākṣiṇo vyākhyātās tān sākṣiṇo deśakālāv asaṃbhavato nirdiśati | nirdiśya deśādikam apajānīte &ldquo;naitan mayā nirdiṣṭam&rdquo; iti | <strong>yaś cādharottarān arthān</strong> paurastyānaupariṣṭāṃś ca <strong>vigītān</strong> viruddhān abhihitān <strong>nāvabudhyate</strong> | yad vā pūrvaṃ vaktavyaṃ tat parasmād vakti yat paratas tat pūrvaṃ kramabhedaṃ ca vacanagatam ātmano nānusaṃdhatte | &ldquo;hīnaḥ sa iti nirdiśet&rdquo; (MDh 8.57) iti sarvatra kriyānuṣaṅgo bhaviṣyatīti || 8.53 ||</p>
<pre><code>**apadiśyāpadeśyaṃ ca punar yas tv apadhāvati |**
</code></pre>
<p>**	samyak praṇihitaṃ cārthaṃ pṛṣṭaḥ san nābhinandati || 8.54 ||**</p>
<p>pūrveṇārdhenoktasyārthasya nigamanam | uttareṇānukto &lsquo;rtha ucyate | yad uktam &ldquo;adeśaṃ yaś ca diśati nirdiśyāpahnute ca yaḥ&rdquo; (MDh 8.53) iti sa evārthaḥ <strong>apadiśyety</strong> asya | adeśa ev<strong>āpadeśaḥ</strong> | tam <strong>apadiśya</strong> kathayitvā <strong>punaḥ</strong> paścād <strong>apadhāvaty</strong> apasarati &ldquo;naitau deśakālau mama niścitau, yāvatsu deśakālo &lsquo;vadhārayati tāvad ayaṃ mahyam&rdquo; iti paścād bravīti | so &lsquo;pi tasmād arthād dhīyate |</p>
<pre><code>**samyak praṇihitaṃ cārtham** anākulaṃ niścitam uktaṃ yadā pṛcchyate, tadānenoktaṃ[^211] tatra kiṃ bravīṣi kena vā pramāṇena svapakṣaṃ sādhayasīti pṛṣṭo na saṃdhatte[^212] kathāntaraṃ prasauti — &quot;vicārāvasānena kila me parājayo bhavatīti kālam upakṣipami&quot; iti — tasyāpi parājaya eva | atha **vāpadeśo** vyājas tam **apadiśy**opanyasya yo 'pasarati &quot;adhunā me mahatī pīḍā samutpannā na śaknomi prativaktum,&quot; alīkādinā vā prasthitaḥ so 'pi hīyate || 8.54 ||

**asaṃbhāṣye sākṣibhiś ca deśe saṃbhāṣate mithaḥ |**
</code></pre>
<p>**	nirucyamānaṃ praśnaṃ ca necched yaś cāpi niṣpatet || 8.55 ||**</p>
<p>asaṃbhāṣaṇārhe <strong>deśe</strong> upahvarādau <strong>sākṣibhiḥ</strong> saha <strong>saṃbhāṣata</strong> ekākī tadbhedāśaṅkayā | <strong>nirucyamānaṃ</strong> pṛcchyamānaṃ nirūpyamāṇaṃ vā <strong>praśnaṃ</strong> vicāravastu <strong>necchati</strong> kiṃcid rājakāryam uddiśya rājaputrāmātyādyanugraheṇa[^213] ca kālalābhaṃ karoti | <strong>yaś cāpi niṣpatet</strong> | vakṣyamāṇam eva kriyāpadaṃ &ldquo;sa hīyate&rdquo; (MDh 8.56) iti | yad evoktam &ldquo;punar yas tv apadhāvati&rdquo; (MDh 8.54) iti sa evārthaḥ &ldquo;yaś cāpi niṣpatet&rdquo; iti | punarvacane prayojakam uktam | atyantapaunaruktyaṃ[^214] mā bhūd iti kaścid viśeṣa āśrayitavyaḥ || 8.55 ||</p>
<pre><code>**brūhīty uktaś ca na brūyād uktaṃ ca na vibhāvayet |**
</code></pre>
<p>**	na ca pūrvāparaṃ vidyāt tasmād arthāt sa hīyate || 8.56 ||**</p>
<p>uktārtha eva śloko &lsquo;yaṃ ślokāntarair dṛśyate | punarvacane ca prayojanam uktam: &ldquo;bahukṛtvo &lsquo;pi pathyaṃ veditavyam&rdquo; iti | akṣarārthas tv arthinā niḥśeṣite pūrvapakṣe prativādī &ldquo;brūhy asmin vastuni&rdquo; iti pṛṣṭo yadi na brūyāt, punaḥ punaḥ pṛcchyamāno[^215] &lsquo;pi | yo hi samyag uttarābhāvān mithyottaravāditvād amunaiva me parājayo bhavati tūṣṇībhūtasya tu me saṃśaya eva parājaye ity anayā buddhyā nottaraṃ dadāti, so &lsquo;pi jīyate | vakṣyati cātra kālāvacchedam &ldquo;na cet tripakṣāt prabrūyāt&rdquo; (MDh 8.58) iti | sadyo hy ākṛṣṭasya pūrvapakṣārthānavabodhād uttarāpratipatter yuktaṃ kālaharaṇam | atra ca divasaiḥ pañcabhir daśabhir dvādaśabhir vā īṣad īṣad vadatas tripakṣasamāptiḥ, na tv iyantaṃ kālaṃ tūṣṇībhāva eva | yaś cāto &lsquo;dhikaḥ kālaḥ, &ldquo;saṃsthito &lsquo;pi kaccit saṃvatsaraṃ pratīkṣetāpratibhāvāyām[^216]&rdquo; (GDh 13.28) iti, na yuktam ādartuṃ yato &lsquo;pratibhā[^217] yadi[^218] pratīkṣākāraṇam sā cet[^219] saṃvatsarād ūrdhvaṃ bhavatīti kim ity akāraṇam | na caiṣa niyamaḥ kenacit prakāreṇāvagamyate[^220] &lsquo;pratibhāvataḥ[^221] saṃvatsareṇa pratibhā bhavatīti | tasmāt tāvanty evāhāny upekṣā yuktā yāvadbhiḥ pūrvapakṣārthāvadhāraṇaṃ bhavaty uttaraṃ ca pratibhāti | etac cāmukasya mandadhiyo &lsquo;py etāvan mātrair ahobhir bhavatīti nādhikaṃ kālam upekṣaṇīyam |</p>
<pre><code>pūrvapākṣikasya tu tad ahar eva svārthaviniveśanaṃ yuktam | yata idam eṣa me dhārayatīdaṃ vānena mamāpakṛtam iti niścitaṃ tasya bhavati | svecchayā hy asau pravartate | kevalaṃ tasmai svapakṣam āvedayate kim ity aniścitaḥ svārtho bhavati | uttarapākṣikas tv aviditasaṃbandhas tadānīm eva rājapuruṣair ānīyamānaḥ katham iva svaparapakṣau niścinuyāt | pakṣadvayanirūpaṇaṃ hi tad asya tadānīm evāpatati | nānyathottarapākṣiko bhavati | tasmāt pūrvapākṣikasya sādhye vastuni tadahaḥpūrvapakṣasamāptir dvidivasalābho vā | ubhāv api caitau pakṣau smṛtyantaraparigṛhītau | tathā hy āha:

suniścitabalādhānaḥ pūrvapakṣī bhavet sadā |

daśāhaṃ dvādaśāhaṃ vā svapakṣaṃ pariśodhayet || iti |
</code></pre>
<p>tathedam aparam &ldquo;tato &lsquo;rthī lekhayet sadyaḥ pratijñātārthasādhanam&rdquo; (YDh 2.7) |</p>
<pre><code>yā tu saṃvatsaraparīkṣā sā mūlāsaṃbhavād apramāṇam | na hi vyavahārasmṛtāv aṣṭakādivad vedamūlatā śakyate vaktum, akāryarūpatvād arthasya | pramāṇāntaraviṣayatve ca tadasaṃbhavaḥ pratipāditaḥ | 

eṣāpi tripakṣopekṣā na sarvatra | yat uktam:

sāhasasteyapāruṣyago'bhiśāpātyaye striyām |

vivādayet sadya eva kālo 'nyatrecchayā smṛtaḥ || iti | (YDh 2.12)

sāhasādau hi ciram upekṣyamāṇe 'param ārādhnuyāt[^222] | ataḥ sadyo vivādo vidhīyate | na cātrāsmṛtyādayo[^223] 'nuktahetavaḥ saṃbhavanti | sāhasādikāraṇaṃ hi tadānīm eva rājānaṃ vedayet | tīvrasaṃvegatā hi tatra bhavati | vastrādyapahāreṇa[^224] tadupekṣāyāṃ rāgaśaṅkā[^225] bhavati | sākṣiṇas tatra yadṛcchayā saṃnihitā api bhavanti | te hi deśāntaraṃ gatā namajātyādibhir na vijñāyante | tataḥ svābhāvikapramāṇābhāvaḥ |

kiṃ ca ṛṇādānādiṣu kadācid itaretaraṃ saṃdadhate | na tatra rājño hastaprakṣepaḥ | prāyeṇa[^226] ca saṃśuddhau nānusmṛtir[^227] upayujyate tadā kiyad dattam iti | sāhasakārī tu rājñāvaśyaṃ nigrahītavya itareṇa saṃdhīyamāno 'pi | tasmād ṛṇādiṣu kālaharaṇaṃ sāhasādiṣu sadya iti sthitam | tad uktam:

gahanatvād vivādānām asāmarthyāt smṛter api |

ṛṇādiṣu haret kālaṃ kāmaṃ tattvabubhutsayā || (NSm Mā 1.38)
</code></pre>
<p>yadā saṃkulaḥ pūrvapakṣo bhavati tadā gahanatvān na śakyate grahītum | anākulo viluptakramo &lsquo;pi gṛhītaḥ prativacanakāle mahatvān na śakyate sarveṇa smartum iti smṛtyantarasyārthaḥ |</p>
<p>**	uktaṃ ca na vibhāvayet** | sādhyaṃ vastu nirdiśya na sādhayati sādhanasyābhāvāt, vipakṣe vā bhāvāt | **na ca pūrvāparaṃ vidyāt** | uktam etat | **tasmād** **arthād** vyavahāravastunaḥ **sa hīyate** parājito bhavatīty arthaḥ || 8.56 ||</p>
<pre><code>**jñātāraḥ santi mety uktvā diśety ukto diśen na yaḥ |**
</code></pre>
<p>**	dharmasthaḥ kāraṇair etair hīnaṃ tam iti nirdiśet || 8.57 ||**</p>
<p><strong>jñātāraḥ</strong> sākṣiṇaḥ puruṣā <strong>mama santīty uktvā</strong> yadocyate kathyatām iti tadā tūṣṇīka āste — na tān deśanāmajātibhir viśeṣaṇaiḥ kathayati — tadā <strong>etaiḥ</strong> prayekaṃ pūrvam uktaiḥ <strong>kāraṇair</strong> iha <strong>hīno &lsquo;sau</strong> vyavahārād bhraṣṭa iti | <strong>dharmastho</strong> dharmādhikaraṇasthaḥ prāḍvivāko <strong>nirdiśen</strong> niścitaṃ brūyāj jito &lsquo;yam iti | yathaiva vipakṣabādhakapramāṇāvṛttyā[^228] parājaya evaṃ svapakṣasādhanābhāvād[^229] api | abhāvaniścayaś ca punaḥ punar avasare &lsquo;nupanyāsāt kāraṇāntarasya cānupanyāse &lsquo;bhāvād iti |</p>
<pre><code>**jñātāra** iti tṛnnantam eva | tatredam iti dvitīyāntaṃ yujyate, &quot;khalarthatṭnām&quot; (Pāṇ 2.3.69) iti ṣaṣṭhīniṣedhāt | **hīnaṃ tam** iti dvitīyāntaḥ pāṭhaḥ | **iti**śabdaḥ prakārārtho draṣṭavyaḥ | ebhir uktaiḥ prakārair anyaiś caivaṃvidhair **hīnaṃ tan nirdiśet** | yadā tu vākyārthaparāmarśaḥ tadā hīno 'sāv iti pāṭhaḥ | vākyārthasya karmatvād dvitīyāyā abhāvaḥ | 

ete parājayahetavaḥ | na tv ākāreṅgitādivad vyabhicāriṇaḥ[^230] | yo hi punaḥ punar vicārāvasare na saṃnidhīyate saṃnihito nottaraṃ prativakti[^231] tatra niścitam idaṃ bhavati nāsya jayahetur astīti | yadi ca sarvadaivānuttaravādinaṃ na parājayed rājā tato vyavasthābhaṅga āpadyate | paurvāparyānavabodhas[^232] tv iṅgitādivad draṣṭavyaḥ | yaḥ sarvakālaṃ vāgmī pragalbhaṃ pratipattimāṃs tasyeṅgitādayo 'nyathābhavantaḥ parājayahetau pramāṇāntareṇāniścite 'pi liṅgadarśanasthānīyā upodbalakā bhavanti || 8.57 ||

**abhiyoktā na ced brūyād badhyo**[^233]** daṇḍyaś ca dharmataḥ |**
</code></pre>
<p>**	na cet tripakṣāt prabrūyād dharmaṃ prati parājitaḥ || 8.58 ||**</p>
<p><strong>abhiyoktā</strong> arthī rājñāntikaṃ kaṃcana[^234] puruṣam āhūya yadi vyavahārapadaṃ na kathayati, tadā niṣprayojanād <strong>badhyo</strong>[^235] <strong>daṇḍyaś</strong> <strong>ca</strong> | daṇḍabandhane daṇḍaparimāṇe ca guṇavattāṃ pratyarthina āhvānena ca hānim apekṣya kalpanīyāni | atas tadahar evārthinā vivaditavyam | pratyarthī tu <strong>na cet tripakṣād brūyād</strong> ity arthaḥ — tadā nāsau daṇḍyo bandhayitavyo vā | kiṃ tarhīyatā kālenottare saty aparājita eva | <strong>dharmaṃ prati</strong> | dharmata evāyaṃ parājayo na chalam ity arthaḥ | <strong>tripakṣād</strong> iti pātrādiṣu draṣṭavyas tenekārābhāvaḥ | arthatattvam asya lokasyāsmābhiḥ prāṅ nirūpitam || 8.58 ||</p>
<pre><code>**yo yāvan nihnuvītārthaṃ mithyā yāvati vā vadet |**
</code></pre>
<p>**	tau nṛpeṇa hy adharmajñau dāpyau taddviguṇaṃ damam || 8.59 ||**</p>
<p>yena pañcasahasrāṇi dattānīti pramāṇāntarān niścitam — lekhyādau tu karaṇe daśa[^236] samāropitāni — pramāṇāntaraṃ saṃvatsarākhyam iti niścityedam apaśyat kevalena lekhyapramāṇena sarvatra pravartamānaḥ — chalavyavahārīti[^237] dviguṇaṃ daṇḍyaḥ[^238] | yasya tu vismṛtyāpy anyathāpravṛttir āśaṅkyate tasya daśakaṃ śatam | evam itarasyāpi | na tu sarvāpahnave daśabhāga ekadeśāpahnave dviguṇam iti | kiṃ tu śāṭhyād anyathāpratipadyamānau dviguṇaṃ daṇḍyau | vismṛtidāridryābhyāṃ daṇḍam uttaram | <strong>yo yāvantam artham apahnuvīta</strong> apajānīte &lsquo;dharmarṇaḥ — <strong>mithyā yāvati</strong>[^239] viparītaṃ dhanaṃ <strong>vaded</strong> uttarmarṇaḥ — tāvat tāv uttamarṇādhamarṇāv <strong>adharmajñau</strong> | <strong>dviguṇaṃ damam</strong> | <strong>tad</strong> ity apahnūyamānadhanaparāmarśaḥ | yāvad apahnutaṃ tato dviguṇaṃ damo daṇḍaḥ | <strong>adharmajña</strong>grahaṇāc ca liṅgān niścitachalaviṣayo &lsquo;yaṃ daṇḍa ity uktam || 8.59 ||</p>
<pre><code>**pṛṣṭo 'pavyayamānas tu kṛtāvastho dhanaiṣiṇā |**
</code></pre>
<p>**	tryavaraiḥ sākṣibhir bhāvyo nṛpabrāhmaṇasaṃnidhau || 8.60 ||**</p>
<p>yaḥ <strong>kṛtāvastha</strong> āhūto &lsquo;bhiyukto gṛhītapratibhūś ca rājasakāśe prāḍvivākenānyair vā pṛcchyate kim asmai dhārayasi neti <strong>pṛṣṭhaḥ</strong> sann <strong>apavyayate</strong> &lsquo;pahnute[^240] | <strong>dhanaiṣiṇā</strong> svadhanaṃ pūrvaprayuktam ātmanaḥ sādhayitum icchatā | <strong>sākṣibhir bhāvyo</strong> vipratipannaḥ pratipādayitavyaḥ | <strong>tryavaraiḥ</strong> | traya avare yeṣāṃ tais tryavaraiḥ | avaram apacayātiśayam āha | yady atyantaṃ nyūnās tadā trayaḥ syuḥ | anyathā tribhya ūrdhvam | <strong>nṛpabrāhmaṇasaṃnidhāv</strong> iti |</p>
<pre><code>&lt;span style=&quot;text-decoration:underline;&quot;&gt;nanu&lt;/span&gt; ca teṣām eva yair nyāyaḥ prārabdhas tatra tatsaṃnidhāna eva sākṣipraśnaḥ prāptaḥ | kim anena **nṛpabrāhmaṇasaṃnidhāv** iti | 

&lt;span style=&quot;text-decoration:underline;&quot;&gt;naivam&lt;/span&gt; | pramāṇapuruṣapreṣaṇenāpi sākṣipraśna upapadyata iti | sākṣāt praṣṭavya iti punarvacanam || 8.60 ||

**yādṛśā dhanibhiḥ kāryā vyavahāreṣu sākṣiṇaḥ |**
</code></pre>
<p>**	tādṛśān saṃpravakṣyāmi yathā vācyam ṛtaṃ ca taiḥ || 8.61 ||**</p>
<p>sākṣilakṣaṇopanyāsaḥ ślokaḥ | <strong>yādṛśāḥ sākṣiṇo</strong> yajjātīyā yadguṇayuktāś ca <strong>dhanibhir</strong> uttamarṇair <strong>vyavahāreṣu</strong> dhanaprayogādiṣu <strong>kartavyās</strong> <strong>tādṛśān</strong> vakṣyamāṇena kathayiṣyāmi | <strong>yathā</strong> ca ṛtaṃ satyaṃ[^241] <strong>vācyaṃ</strong> vaktavyaṃ pṛṣṭaiḥ sadbhis taiḥ, pūrvāhṇa ityādi, tam api prakāraṃ vakṣyāmīti || 8.61 ||</p>
<pre><code>**gṛhiṇaḥ putriṇo maulāḥ kṣatraviṭśūdrayonayḥ |**
</code></pre>
<p>**	arthyuktāḥ sākṣyam arhanti na ye kecid anāpadi || 8.62 ||**</p>
<p>kṛtadāraparigrahā <strong>gṛhiṇaḥ</strong> | gṛhaśabdo dāreṣu vartate | te hi svakalatraparibhavabhayān na kūṭam ācaranti | ātmani kecin nirapekṣā api bhavanti[^242] | anyadeśāntaragamanenātmānaṃ rakṣayiṣyāma ihaiva ca kvacid guptā bhaviṣyāmo dhanaṃ mitraṃ vārjayāma ity anayā buddhyā anṛtam api vadanti | kuṭumbinas tu svakuṭumbabhayāt kva vātmānaṃ na parirakṣiṣyāma iti dūraṃ kṛtvā kuṭumbasya sāpekṣatayā rājadaṇdabhayān nānyathā pravartante |</p>
<p>**	putriṇa** iti | putrasnehāt putriṇaḥ | aputradāraś ca sākṣipraśnakāle sādvācāro &lsquo;pi kadācin na saṃnihito bhavati | sa hi naikasmin deśe āsthānavān bhavati | evaṃ **maulā** api vyākhyeyāḥ | maulā jānapadās taddeśābhijanāḥ | te hi svajanajñātimadhye pāpabhīrutayā na mithyā vadanti | mūlaṃ pratiṣṭhā, sā yeṣām asti te **maulāḥ** | arthakathanam etat | taddhitas tu bhāvārtha eva kartavyaḥ | yo hi yatra bhavaḥ[^243] so &lsquo;pi tasyāstity aviruddham |</p>
<pre><code>**kṣatraviṭśūdrayonayaḥ** | na brāhmaṇaḥ | sarvadā hy asyādhyayanādhyāpane vihite, anvahaṃ vāgnihotrahomaḥ | tatra dūrasthe rājani dharmoparodho 'sya mā bhūd ity asau na kartavyatayopādīyate | yadṛcchayāvagatārthas tu sākṣyantarābhāve garīyasi kārye mukhyatamaḥ sa sākṣī | tathā ca &quot;brūhīti brāhmaṇaṃ pṛcchet&quot; (MDh 8.88) iti sākṣipraśno bhaviṣyati | **yoni**śabdaḥ pratyekam abhisaṃbadhyate | kṣatraṃ[^244] yonir utpattiḥ kāraṇam asyāsau kṣatrayoniḥ | kṣatriyajātīya ity arthaḥ | kṣatrād vā yonir janmāsyeti pañcamīti yogavibhāgāt samāso 'py uktaḥ | arthinā yadoktaṃ bhavaty ete mama sākṣiṇaḥ tadā[^245] sākṣikarmaṇi yogyā bhavanti | ye tu svayam āgatya sākṣyaṃ dadati na te sākṣiṇaḥ | 

**anāpadi** | āpat sākṣyantarābhāva iti &lt;span style=&quot;text-decoration:underline;&quot;&gt;kecit&lt;/span&gt; | &lt;span style=&quot;text-decoration:underline;&quot;&gt;tad&lt;/span&gt; ayuktam | visaṃvādakatvam asākṣitve kāraṇam | tatsaṃvādakāntarābhāve nāpaiti | na vayaṃ brūmaḥ — pratiṣiddhasākṣibhāvā[^246] vidyamānānṛtābhidhānahetavo 'rthasaṃbandyādayo vāsyām avasthāyāṃ pratiprasūyante — kiṃ tarhi yeṣāṃ kadācid āhūyamānānāṃ dharmavirodho bhavati śrotriyādīnāṃ teṣām avidyamāneṣv anyeṣv anubhūtārthānām idaṃ pratyanujñānaṃ na punar anṛtānām || 8.62 ||

**āptāḥ sarveṣu varṇeṣu kāryāḥ kāryeṣu sākṣiṇaḥ |**
</code></pre>
<p>**	sarvadharmavido &lsquo;lubdhā viparītāṃs tu varjayet || 8.63 ||**</p>
<p><strong>āptā</strong> avisaṃvādakā yathādṛṣṭārthavādinaḥ yeṣāṃ loko vipralambhakatvaṃ na saṃbhāvayati, dharmānuṣṭhānaparā ye khyātāḥ | <strong>sarvadharmavidaḥ</strong> śrautaṃ smārtam ācāranirūḍhaṃ ca sarvaṃ dharmam — iha narakaḥ phalam iha svarga ity evaṃ niravaśeṣam — jānanti te hy anṛtābhidhāne narakaṃ paśyanto bibhyati | <strong>alubdhā</strong> udārasatvā na svalpaṃ dhanaṃ bahu manyante | ekaikasya samastāni darvāṇi viśeṣaṇāni, sākṣikriyāyāṃ guṇabhūtatvād guṇe ca sāhityasya vivakṣitatvāt | <strong>sarveṣu varṇeṣv</strong> iti | sarvakāryeṣu[^247] na jātiniyamo &lsquo;stīty uktaṃ bhavati | yat punar jātivyavasthāvacanaṃ tad upariṣṭād vakṣyāmaḥ | tad etad uktaṃ bhavati | sarvaiḥ kāryibhiḥ sarve varṇā yathāsaṃbhavaṃ sākṣiṇaḥ kartavyāḥ | <strong>kāryeṣu</strong> ṛṇādānādiṣu | yathoktalakṣaṇāt[^248] <strong>viparītāṃs tu varjayet</strong> | yady api viśiṣṭeṣv abhihiteṣu tadviparītānāṃ prasaṅga eva nāsti tathāpi laukiko &lsquo;yaṃ paryudāsaḥ | prāyeṇa hi laukikā anyaṃ vidhāyānyaṃ[^249] tadviparītaṃ niṣedhayanti | tathā ca bhavanti vaktāraḥ — &ldquo;kriyā hi dravyaṃ vinayati nādravyam&rdquo; iti | kiṃ cāvisaṃvādakatvam[^250] iha pradhānaṃ sākṣilakṣaṇaṃ tac ca na vidhimukhena śakyāvasānam, kiṃ tu visaṃvādakaraṇābhāvamukhena | na hy avisaṃvādakatvaṃ pratyakṣadṛśyam | tad dhi yathārthābhidhānam | śrotragrāhye ca vastuni kutaḥ pratyakṣo yathārthaniścayaḥ | pratyakṣatve hi naiva sākṣyavagamo &lsquo;nviṣyate | na ca sarvatra parokṣe vastuni śabdāvagamye pramāṇāntarasaṃvādasaṃbhavaḥ | tasmād yāni bhūyastvena mithyābhidhānakaraṇatayā dṛṣṭāni tadabhāvaniścayenāvisaṃvādakatvam[^251] anumīyate[^252] | atas tatpradarśanārtho &lsquo;yam upakramo <strong>viparītāṃs tu varjayed</strong> iti || 8.63 ||</p>
<pre><code>**nārthasaṃbandhino nāptā na sahāyā na vairiṇaḥ |**
</code></pre>
<p>**	na dṛṣṭadoṣāḥ kartavyā na vyādhyārtā na dūṣitāḥ || 8.64 ||**</p>
<p>tānīmāni saṃbhāvyamānamithyābhidhānakaraṇatvena paṭhyante | tatra <strong>arthasaṃbandhina</strong> uttamarṇādhamarṇādyāḥ | uttamarṇā hy adhamarṇavacanena parājīyamānās tadānīm eva roṣāveśavaśitaḥ[^253] stambhayanti dhanaṃ prayādatum adhamarṇam | ato &lsquo;sau[^254] saṃnihitadhanikacittam anuvartamānaḥ tadanuguṇaṃ vaktuṃ śaknoti[^255] | tasmād asau na sākṣī | uttamarṇo &lsquo;pi nirdhane &lsquo;dhamarṇe vyavahārajayāc ca dhanaprāptau mahyam ayaṃ pratidāsyatīty anayā buddhyā kadācit tatpakṣānuguṇaṃ vaktīti so &lsquo;py asākṣī |</p>
<pre><code>atha vārthaḥ prayojanaṃ yasya sākṣiṇo vivādibhyāṃ kiṃcit prayojanaṃ sādhyam, tena vā tayoḥ, sa upakāragandhān na sākṣī | yo vā vyavahāragatenārthena samānaphalaḥ | ity evaṃprakār**ārthasaṃbandhinaḥ** | 

**āptā** mitrabāndhavatayā[^256] kāryābhyantarāḥ pitṛvyamātulādayaḥ | **sahāyāḥ** pratibhūprabhṛtayo | **vairiṇaḥ** prasiddhāḥ | **dṛṣṭadoṣā** anyatra kṛtakauṭasākṣyāḥ | anyad vā pratiṣiddham ācaritavantaḥ | **vyādhyārtā** rogapīḍitāḥ | na punar īṣadrogiṇa ity ārtagrahaṇam | pīḍitasya hi krodhavismṛtyādayo mithyāvacane saṃbhāvyante | **dūṣitāḥ** pātakino 'bhyastopapātakāś ca | **dṛṣṭadoṣa**grahaṇaṃ tu teṣām eva kṛtanigrahāṇāṃ parigrahārtham | te hi rājabhir dhṛtadaṇḍagrāhitavinayatvān[^257] na saṃprati dūṣītā bhavanti || 8.64 ||

**na sākṣī nṛpatiḥ kāryo na kārukakuśīlavau |**
</code></pre>
<p>**	na śrotriyo na liṅgastho na saṅgebhyo vinirgataḥ || 8.65 ||**</p>
<p>tvaṃ me sākṣī bhaviṣyasīti vyavahārakṛtā dhanavisargādikāle sākṣitve <strong>nṛpatir</strong> nādhyeṣitavyaḥ | tasya hi sakṣyaṃ dadataḥ pakṣapātam āśaṅkeran | prabhutvād vā dadato &lsquo;nyatarasya kāryanāśaḥ | na ca sākṣidharmeṇa praṣṭuṃ yujyate | taddeśavāsī ca yady api lekhādinā saṃvadayet tathāpi sākṣidharmaṃ sarvaṃ na kuryād iti tadeśavāsino rājñaḥ sākṣikaraṇapratiṣedhaḥ[^258] |</p>
<pre><code>**kārukā**dīnāṃ svakāryoparodhaśaṅkayā | saṃgatyā ca te jīvanti | svabhāvaś caiṣa jānapadānāṃ yat svayaṃ niścitavanto 'pi &quot;jīvāmahe vayam&quot; iti jitāḥ sākṣikādibhyo ruṣyanti | tataś ca sārvalaukikī saṃgatiḥ kārukādīnām ucchidyate | kiṃ ca prakṛtiparilaghutvāt teṣāṃ vṛtteś[^259] calayitum api śakyante | tathā ca pakṣapātaṃ bhajeran |

**śrotriyasya** tu sākṣitve kartavyatā pratiṣidhyate rājavan na punar apratyayitatayā[^260] | na hi śrotriyatvaṃ prāmāṇyaṃ vihanti, janayaty eva viśeṣataḥ | na hi śrotriyatvaṃ visaṃvādahetutayopalabdham | evam uttaratrāpi |

**kārukāḥ** śilpopajīvinaḥ sūpakārāyaskārādayaḥ | **kuśīlavāḥ** naṭanartakagāyanādyāḥ | **śrotriyo** vedapāṭhakaḥ | yas tv adhyayanatatparaḥ sa iha gṛhyate | atha vā śrotriyatvaṃ karmānuṣṭhānopalakṣaṇārtham | tenānuṣṭhānaparasya tadvirodhatayā pratiṣedhaḥ | **liṅgastho** brahmacārī | parivrājakapākhaṇḍaliṅgadhāriṇas tu kuśāstravartitvād evāprāptāḥ | **saṅgebhyo vinirgatā** vedasaṃnyāsino gṛhasthāḥ | **saṅgaḥ** abhyāsato[^261] viṣayopabhogaḥ, dṛṣṭārthakarmārambho vā || 8.65 ||

**nādhyadhīno na vaktavyo na dasyur na vikarmakṛt |**
</code></pre>
<p>**	na vṛddho na śuśur naiko nāntyo na vikalendriyaḥ || 8.66 ||**</p>
<p><strong>adhyadhīna</strong>śabdo &lsquo;tyantaparatantragarbhadāsādau rūḍhyā vartate | <span style="text-decoration:underline;">anye</span> tu tulyasaṃhitatvād &ldquo;adhyādhīnaḥ&rdquo; iti paṭhanti | adhyādhīno bandhakīkṛtaḥ | <strong>vaktavyo</strong> &lsquo;nuśāsyaḥ śiṣyaputrādiḥ, ācāryādhīnatvāt | atha vā kuṣṭhādinā kutsitakāyaḥ | <strong>dasyuḥ</strong> bhṛtidāsaḥ vaitanikaḥ &ldquo;sa hy upādāsayati&rdquo; karmāṇīti nairukte niruktaḥ | tasya ca divasabhṛtatvān nātyantapāratantryam astīti pṛthag upadeśaḥ kriyate | karmajīvanatvāpattau tathāvidhānāṃ jīvikocchedaḥ, laghuvṛttitvāc ca lobhādisaṃbhavenāpratyayitatāpi | caurasya tu śabdāntaropādānān na <strong>dasyu</strong>grahaṇena grahaṇam | kaṭhiṇahṛdayo vā <strong>dasyuḥ</strong> krūraceṣṭaḥ | <strong>vikarmakṛc</strong> chāstraviruddhaṃ yaḥ karma karoti | yathā brāhmaṇaḥ kṣatriyavṛttiṃ vaiśyo vetyādi | <strong>vṛddho</strong> vayaḥpariṇāmād asaṃsmṛtiḥ | <strong>śiśur</strong> bālo &lsquo;prāptavyavahāraḥ | <strong>ekaḥ</strong>[^262] tryavaragrahaṇenaikasyāprāpteḥ pratiṣedho dvayoḥ kasyāṃcid avasthāyām abhyanujñānārthaḥ, yathā trihastācāropatre[^263] | yady api tatra tṛtīyalekhako na[^264] bhavati tathāpi lekhanamātrasya vyāpāro na sākṣitva iti kasyacid iyam āśaṅkā syāt | <strong>antyo</strong> barbaracaṇḍālādiḥ, svavargād[^265] anyatra | śūdrayonitvena prāptasya pratiṣedhaḥ | <strong>vikalendriyo</strong> &lsquo;ndhabadhirādiḥ, śarīrapīḍayopalabdhir vikalatvāc ca || 8.66 ||</p>
<pre><code>**nārto na matto nonmatto na kṣuttṛṣṇopapīḍitaḥ |**
</code></pre>
<p>**	na śramārto na kāmārto na kruddho nāpi taskaraḥ || 8.67 ||**</p>
<p><strong>ārto</strong> bandhudhanādināśena | <strong>matto</strong> madyamadakṣībaḥ | apasmāragṛhīta <strong>unmattaḥ</strong> piśācakī | <strong>kṣuttṛṣṇopapīḍito</strong> bubhukṣāpipāsābhyāṃ vyathitaḥ | <strong>śramaḥ</strong> kāyaceṣṭādhikyena dūrādhvagamanayuddhādinotpannas ten<strong>ārtaḥ</strong> pīḍitaḥ | <strong>kāmaḥ</strong> strīsaṅgābhilāṣas ten<strong>ārto</strong> vipralaṃbho &lsquo;tyantasaṃyogo[^266] dvāv api tāvat pratyayau cittopaplavāt tatsādhane ca vipralaṃbhāśaṅkayā ca | <strong>kruddho</strong> &lsquo;nyasminn api bahutarakrodhaḥ | sa hi krodhena vyāptacittatvān na yāvad anubhavati nāpy anubhūtaṃ smarati | <strong>taskaraś</strong> cauraḥ | yady apy asau vikarmakṛt tathāpi bhedopādānād gobalīvardanyāyo draṣṭavyaḥ || 8.67 ||</p>
<pre><code>**strīṇāṃ sākṣyaṃ striyaḥ kuryur dvijānāṃ sadṛśā dvijāḥ |**
</code></pre>
<p>**	śūdrāś ca santaḥ śūdrāṇām antyānām antyayonayaḥ || 8.68 ||**</p>
<p>yatra pumāṃsāv arthipratyarthinau tatra strīṇāṃ sākṣyaṃ nāsti | yatra tu striyā saha puṃsaḥ kāryaṃ strīṇām eva cetaretaraṃ svalpam, tatra bhavanty eva striyaḥ sākṣiṇyaḥ | na cāyaṃ niyamaḥ strīṇāṃ striya eva sākṣyaṃ kuryur na pumāṃsaḥ | kevalaṃ puṃviṣaye vyavahāre kvacid eva strīṇāṃ sākṣyaṃ yato &ldquo;asthiratvāt&rdquo; (MDh 8.77) iti hetur upāttaḥ | bhavanti kāścana striyo brahmavādinya iva satyavādinyaḥ sthirabuddhayaś ca |</p>
<pre><code>**dvijānāṃ sadṛśā dvijāḥ** | yaḥ pramāṇataro dvijaḥ sa visadṛśaṃ śaṅkyamānapramāṇabhāvam api diśan sākṣye na śraddheyavacano bhavati | yatas tathābhūtena pramāṇabhūta eva draṣṭavyaḥ | sa hi tasya sadṛśaḥ | sadṛśānāṃ hi samānadeśasthānam[^267] itaretarakāryajñatvaṃ ca saṃbhāvyate | itarasya tu tatpradeśasaṃnidhir yatnena sādhyaḥ | sadṛśayos tv aucityāt[^268] siddha eva | evaṃ hīnasya hīnaguṇo 'pi sadṛśād grahītavyaḥ | na tūtkṛṣṭaguṇo na grahītavyaḥ | sādṛśyaṃ jātyā śilpādinā vā guṇena kriyayā vā śrutādhyayanādikayā samānaśīlatayā ca | etac ca nātimahati kārye draṣṭavyam | na hi hīnaguṇeṣu prayayitatā niścīyate | 

**antyānāṃ** caṇḍālaśvapacādīnāṃ tādṛśā ev**āntyayonayaḥ** | ante bhavā antyāḥ | sā yonir utpattikāraṇaṃ yeṣāṃ iti vigrahaḥ | pradarśanaṃ caitat | ye samānā jātiśilpaśīlādibhis teṣām ihānuktānām api vaṇikkārukuśīlavādīnām, hetoḥ samānatvāt || 8.68 ||

**anubhāvī tu yaḥ kaścit kuryāt sākṣyaṃ vivādinām |**
</code></pre>
<p>**	antarveśmany araṇye vā śarīrasyāpi cātyaye || 8.69 ||**</p>
<p><strong>antarveśmani</strong> yat kāryam atarkitopanataṃ vāgdaṇḍapāruṣyasaṃgrahasteyasāhasādirūpam, araṇye vā tādṛśam eva, śarīre ca pīḍyamāne tatkāle dasyubhir anyair vā yataḥ kutaścid gṛhītam, yo vā dhananimittaṃ pratibhūtvena sthāpitaḥ, na ca sākṣiṇo labyante na vā tāvatkālaṃ pratipālayanti,[^269] rahasi cokto vārtham ādadate aprakāśam — tādṛśe viṣaye <strong>yaḥ kaścid anubhāvī</strong> sa sākṣitvena grahītavyaḥ | <strong>anubhāvī</strong> sākṣād draṣṭā | <strong>yaḥ kaścid</strong> iti na jātiniyamaḥ, sadṛśaṃ ca tadā nāstīty āha |</p>
<pre><code>**antarveśmanīti** viralajanopalakṣaṇārtham | tena śūnyadevatāyatanādīny api viralajanāni gṛhyante | tathā **cāraṇya**grahaṇam asyaivārthasya pradarśanārtham | 

&lt;span style=&quot;text-decoration:underline;&quot;&gt;anye&lt;/span&gt; tu **śarīrasyāpi cātyaya** ity anyathā vyākhyānayanti | kāryaśarīrasyātipāte yaḥ kaścit sākṣī | yat kāryam anuṣṭhīyamānam atipataty uttarakālam aśakyānuṣṭhānaṃ tatra sākṣiṇāṃ jātiliṅgavayaḥsādṛśyakasaṃbandhābhāvādiniyamo nāsti | etad evottareṇa darśayati || 8.69 ||

**striyāpy asaṃbhave karyaṃ bāleṇa sthavireṇa vā |**
</code></pre>
<p>**	śiṣyeṇa bandhunā vāpi dāsena bhṛtakena vā || 8.70 ||**</p>
<p><strong>striyeti</strong> liṅgavyatyaya uktaḥ | <strong>bālena sthavireṇa veti</strong> vayovyatyayaḥ | <strong>śiṣyeṇe</strong>tyādinā saṃbandhinaḥ pratiprasavaḥ | etac ca pradarśanam evaṃvidhānāṃ niyamānāṃ vyabhicārāya | tena jātisādṛśye[^270] &lsquo;pi nādriyete | suhṛdvairidṛṣṭadoṣādayas tu neṣyante | yeṣāṃ kiṃcid asatyābhidhānakaraṇatvaṃ dṛṣṭaṃ nāpi vyāpakaṃ[^271] te na pratisūyante | yeṣāṃ tu bahuvyāpakaṃ kvacid eva guṇātiśayaṃ ceti vyabhicaret tataḥ kvacid eva tatsākṣiṇaḥ | uktaṃ ca |</p>
<pre><code>ekaḥ sahasrāl labhyeta na sauhārdān na śātravāt |

nārthasaṃbandhato vāpi puruṣo 'nṛtam ācaret || iti |

asaṃbhave 'nyeṣāṃ sākṣiṇāṃ striyāpi kāryam | kim | sākṣyam iti pūrvaślokād anuṣajyate | **śiṣyeṇeti** maukhasrauvasaṃbandhapradarśanārtham[^272] etat | **bandhuneti** ahāryotpattikāyaunasaṃbandhapratiprasavaḥ[^273] | saty api saṃbandhatve yo nātipratyāsannaḥ sa gṛhyate | tena bhrātṛvyamātulaśvaśuryādayo na sākṣiṇaḥ | tathāvidhe hi bandhuśabdo rūḍhaḥ | **dāseneti** svasvāmisaṃbandha upalakṣyate | na svāmy upādhyāyo yājakaś ca sarvaṃvidhe viṣaye sākṣiṇaḥ | **dāso** garbhadāsaḥ | **bhṛtako** vaitanikaḥ[^274] | 

&lt;span style=&quot;text-decoration:underline;&quot;&gt;nanu&lt;/span&gt; cāsāmarthyād bālādayaḥ sākṣitve nirastāḥ | na hy ete sākṣyam avadhārayituṃ śaknuvanti buddher asthairyāt paripākādibhir doṣais tad āpadi pratiprasūyamānasamañjasam iti, na hy āpadi śaktir asyāvirbhavati | yo hi brūyāt &quot;na vā[^275] navaudanaḥ paktavyaḥ; saty agnau tu paktavyaḥ&quot; iti tādṛg etat syāt | 

&lt;span style=&quot;text-decoration:underline;&quot;&gt;naiṣa doṣaḥ&lt;/span&gt; | evam artham evottaraśloka ārabhyate || 8.70 ||

**bālavṛddhāturāṇāṃ ca sākṣyeṣu vadatāṃ mṛṣā |**
</code></pre>
<p>**	jānīyād asthirāṃ vācam utsiktamanasāṃ tathā || 8.71 ||**</p>
<p>ayam asyārthaḥ | nehātyantāprāptanibaddhabhrāntabuddhayo bālādayo gṛhyante yenārabhyo &lsquo;rtha upadiṣṭaḥ syāt | kiṃ tu ye śaknuvanty avadhārayituṃ na cātisthiracetasas tebhyaḥ anujñāyante | teṣāṃ vacanam anumānena parīkṣyam | yadi saṃbaddhaṃ vadanti na ca khalanti na śaṅkyamānadoṣeṇa kenacit saṃgatās tataḥ pramāṇaṃ | tad āha teṣāṃ <strong>mṛṣā vadatām asthirāṃ vācaṃ jānīyāt</strong> | etad uktaṃ bhavati | vāco &lsquo;sthairyeṇa mṛṣātvaṃ niścinuyāt | tatra vāco &lsquo;sthairyaṃ padānām itaretaram asaṃgatiḥ, asphuṭāparipūrṇākṣaratvaṃ ca | etac ca bālādīnām avasthopalakṣaṇārtham | ye ca vayasā vyādhinā vāpy avasthām iyatīṃ gatā yad anyad vivakṣanto &lsquo;nyad uccārayanti tac cāvyaktaṃ na te sākṣiṇaḥ | etat pratyakṣavedyam asākṣitvakāraṇam | anyat tu rāgadveṣadhanalobhādisādhāraṇam anumānataḥ parīkṣyam | tac coktam eva | <strong>utsiktacetasaḥ</strong> prakṛtyaivopaplutā adhīradhiyaḥ || 8.71 ||</p>
<pre><code>**sāhaseṣu ca sarveṣu steyasaṃgrahaṇeṣu ca |**
</code></pre>
<p>**	vāgdaṇḍayoś ca pāruṣye na parīkṣeta sākṣiṇaḥ || 8.72 ||**</p>
<p>saho balam, tad āśritya yat kriyate tat <strong>sāhasam</strong> | rājavāllbhyena mahāpakṣatayā svaśarīrabalena balavadāśrayeṇa vā yad akāryakaraṇaṃ tat <strong>sāhasam</strong>, yathā[^276] vastrapāṭanāgnidāhakeśachedādi | anyat prasiddham | atra sākṣiṇo na parīkṣyāḥ | &ldquo;gṛhiṇaḥ putriṇaḥ&rdquo; (MDh 8.62) ity evamādirūpaparīkṣātra pratiṣidhyate | yā tu vyabhicārahetutayā śaṅkyate rāgadveṣadhanalobhādirūpā sā kartavyaiva | dṛṣṭamūlatvād asyāḥ smṛter ity uktam || 8.72 ||</p>
<pre><code>**bahutvaṃ parigṛhṇīyāt sākṣidvaidhe narādhipaḥ |**
</code></pre>
<p>**	sameṣu tu guṇotkṛṣṭān guṇidvaidhe dvijottamān || 8.73 ||**</p>
<p>yatra bhūmibhāgādau vipratipattir dvābhyāṃ ca bhogasādhanaṃ sākṣiṇo nirdiṣṭāḥ | te a kecid arthino bhogam āhur apare pratyarthinaḥ | tatra bahūnāṃ vacanaṃ grāhyam | samasaṃkhyeṣu tu ye guṇair utkṛṣṭā bahuguṇā ity arthaḥ | ekena vā guṇena dṛṣṭapuruṣārthopakāriṇā[^277] sātiśayena yuktāḥ | guṇavatāṃ samaguṇānāṃ bhede jātir ādartavyā | sarvasāmye śapathaḥ | anyad vā tatsamānam[^278] |</p>
<pre><code>**bahutvaṃ parigṛhṇīyāt** | bahūnāṃ vacanaṃ pramāṇīkuryāt | **dvaidhaṃ** parasparaviruddhārthābhidhānam || 8.73 ||

**samakṣadarśanāt sākṣyaṃ śravaṇāc caiva sidhyati |**
</code></pre>
<p>**	tatra satyaṃ bruvan sākṣī dharmārthābhyāṃ na hīyate || 8.74 ||**</p>
<p><span style="text-decoration:underline;">nanu</span> ca &ldquo;anubhāvī tu yaḥ kaścit&rdquo; (MDh 8.69) ity anenoktam evaitat, kathaṃ cānyathāsiddhir āśaṅkyate yenedam ucyate darśanaśravaṇābhyāṃ sākṣyasiddhir iti |</p>
<pre><code>&lt;span style=&quot;text-decoration:underline;&quot;&gt;atrocyate&lt;/span&gt; | sākṣī vyavahariṣyatā kartavyaḥ &quot;tvaṃ me sākṣī bhaviṣyasi&quot; ity uktam | tatra ya evam anuktaḥ[^279] sa na prāpnoti | evam artham idam ucyate | yas tatre saṃnihitaḥ kathaṃcid anubhavitā tvaṃ smartum arhasy avayor amum artham ity evam anukte 'pi bhavaty eva sākṣī | **samakṣadarśanāt** sākṣād anubhāvāc **chravaṇāc ca** | samakṣaśabdānuṣaṅgaḥ kartavyaḥ | yat kutaścid ekena śrūyate tato 'nyena tat paraṃparāśrutaṃ tena paraṃparāśrāvī na sākṣī | yathaitenedam akāryaṃ kṛtam idam asmai vā dhārayatīti lokaprasiddhyāgatam, na tu pramāṇataḥ | tatra samakṣadarśanaṃ sākṣād anubhavanam arthaviṣayam ṛṇaprayogadaṇḍapāruṣyādi sākṣād dṛṣṭaṃ cakṣurvyāpāreṇa vākpāruṣyaṃ tathedam asmān mayā gṛhītam ity evamādiviṣayaṃ śabdaśravaṇam | yady api dṛśir upalabdhimātravacanaḥ tathāpi[^280] vṛttānurodhitayā śrotrajñānaṃ śravaṇaṃ bhedenopāttam | etāvac cātra vivakṣitam | praṃāṇato yenānubhūtaṃ sa sākṣī | samakṣaśabdagrahaṇaṃ pramāṇamātropalakṣaṇārtham | tenānumānādināpy anubhūtam anubhūtam eva | ata āptāgamāc chrutam apratyakṣam api pramāṇam | uttaras tu ślokārdho 'nuvāda eva, satyavacanasya vihitatvāt, asatyavādino dharmārthahāneś ca pramāṇāntarāvagatatvāt || 8.74 ||

**sākṣī dṛṣṭaśrutād anyad vibruvann āryasaṃsadi |**
</code></pre>
<p>**	avāṅ narakam abhyeti pretya svargāc ca hīyate || 8.75 ||**</p>
<p>asatyābhidhāne sākṣiṇāṃ phaladarśanārtham idam | <strong>dṛṣṭaśruta</strong>śabda upalabdhiparyāya ity uktam | tasmād <strong>anyad</strong> anupalabdham | tac ced bravīti | <strong>āryāḥ</strong> sabhyāḥ samyakkāriṇaḥ | teṣāṃ <strong>saṃsadi</strong> sabhāyām <strong>avāṅ</strong> adhomukhaḥ <strong>narakaṃ</strong>[^281] yāmaṃ yātanāsthānaṃ[^282] gacchati | <strong>pretya</strong> mṛtvā <strong>svargāc ca hīyate</strong> bhraśyati | yad apy anena svargārohaṇikaṃ karma kṛtaṃ tad api kauṭasākṣyapāpasya gurutvāt pratibadhyate | na tu svargasya karmaṇaḥ pāpenānyena nāśaḥ | svaphalavidhitvāt karmaṇām anyatra prāyaścittebhyaḥ || 8.75 ||</p>
<pre><code>**yatrānibaddho 'pīkṣeta śṛṇuyād vāpi kiṃcana |**
</code></pre>
<p>**	dṛṣṭas tatrāpi tad brūyād yathādṛṣṭaṃ yathāśrutam || 8.76 ||**</p>
<p><span style="text-decoration:underline;">nanu</span> coktaṃ &ldquo;samakṣadarśanāt&rdquo; (MDh 8.74) ity atra yathākathaṃcidanubhūtavato &lsquo;niyuktasyāpi sākṣyam astīti | tatra kim anena &ldquo;yatrānibaddho &lsquo;pi&rdquo; iti | ko vā viśeṣaḥ |</p>
<pre><code>&lt;span style=&quot;text-decoration:underline;&quot;&gt;ucyate&lt;/span&gt; | lekhyārūḍhasya vyāpāraviśeṣādyuktaṃ sākṣitvaṃ na punar anārūḍhasya | ārohaṇasyānarthakyaprasaṅgād ubhayoḥ sākṣitve[^283] | ata etām āśaṅkām apanetum idam ucyate | pūrvas tu śloko yatrānukāḥ[^284] sākṣiṇaḥ | ayaṃ tu yatra sasākṣikaṃ lekhyam |

**anibaddho** lekyam anārūḍho 'pīty arthaḥ | īkṣaṇaśravaṇe vyākhyāte | śeṣaṃ subodham || 8.76 ||

**eko lubdhas tv asākṣī**[^285]** syād bahvyaḥ śucyo 'pi na striyaḥ |**
</code></pre>
<p>**	strībuddher asthiratvāt tu doṣaiś cānye &lsquo;pi ye vṛtāḥ || 8.77 ||**</p>
<p><strong>ekasya</strong> punaḥ pratiṣedho lobhādirahitasya pratiprasavārthaḥ | tena satyavāditayā niścita eko &lsquo;pi sākṣī bhavaty eva | <strong>striyas</strong> tu na kathaṃcit sākṣyam arhanty alpā vā <strong>bahvyo</strong> vā | <strong>śucyo &lsquo;pīti</strong> guṇavatyo &lsquo;pīty arthaḥ | atra hetuḥ: <strong>strībuddher asthiratvād</strong> iti | prakṛtir eṣā strīṇāṃ yad buddheś cāpalam | guṇās tu yatnopārjitā api pramādālasyādinā vyapayanty ataḥ svābhāvikam asthairyaṃ tiṣṭhed eva | yathāmayāvino ghṛtādinotpanne &lsquo;py agneḥ sthairye svalpenāpi pramāde punaḥ sahajāmayāvitānuvṛttiḥ | ato &lsquo;nayā śaṅkayā guṇavatīṣv api tāsu nāśvāsaḥ | yat tu &ldquo;striyāpy asaṃbhave kāryam&rdquo; (MDh 8.70) iti tad yatra tatkṣaṇād eva pṛcchyante | yatreyam āśaṅkā na bhavati kenacid āsāṃ saṃcalitaṃ mana iti | yatra tu kālavyavadhānaṃ tatra jīyamānena kadācid anukūlyante iti na kvacit sākṣinyaḥ |</p>
<pre><code>**doṣaiś cānye 'pi ye vṛtāḥ** | rogādibhir **doṣair** **ye** strībhyo **'nye 'pi** puruṣā **vṛtā** ākrāntā bhūyiṣṭhadoṣā ity arthaḥ | ke punar amī doṣā nāma | uktaṃ ca | rāgādayaḥ śāstrapratiṣiddhāḥ śaṅkyamānavyabhicārahetubhāvāḥ | yady api kevalena svaśabdenaivoktā doṣāḥ tathāpy anuktaparigrahārtham idam apunaruktam | sāmānyaviśeṣābhidhānaṃ hi sarvatra granthakārā anumanyante | 

&lt;span style=&quot;text-decoration:underline;&quot;&gt;anye&lt;/span&gt; tv akārapraśleṣeṇa &quot;alubdho 'py eko na sākṣī&quot; kiṃ punar lubdha ity evam ācakṣate | tathā ca dvayor abhyanujñānaṃ bhavati | 

śucya itīkāro durlabho &quot;voto guṇavacanāt&quot; (Pāṇ 4.1.44) iti vidhānāt | &quot;kṛdikārāt&quot;[^286] iti kecit samarthayante || 8.77 ||

**svabhāvenaiva yad brūyus tad grāhyaṃ vyāvahārikam |**
</code></pre>
<p>**	ato yad anyad vibrūyur dharmārthaṃ tad apārthakam || 8.78 ||**</p>
<p>sākṣiṇo yat <strong>svabhāvena vyāvahārikaṃ</strong> bruvanti tad grāhyam | yat tu svabhāvād vicalitāruṇayā[^287] dharmabuddhyā[^288] <strong>dharmārthaṃ brūyus tad apārthakam</strong> agrāhyam ity arthaḥ | yadyathādṛṣṭasyārthasya[^289] vacanaṃ tat svabhāvataḥ | yat tv anyathā &ldquo;mā bhūd asya tapasvino madvacanena bādhaḥ&rdquo; ity anayā buddhyā, <strong>tad apārthakam</strong> | yathā kenacid āveditaṃ bhavati &ldquo;anenāha mākruṣṭaḥ&rdquo; iti | tatra pareṇāpahnutam | sākṣiṇa āhuḥ: &ldquo;satyam ākruṣṭaḥ,[^290] narmaṇā[^291] na tu roṣeṇa&rdquo;[^292] iti | tatrākṛuṣṭa[^293] ity etat sākṣiṇāṃ vaco grāhyam | narmeṇety[^294] etad uttaravādinānuktatvād apṛṣṭam uktam api na grāhyam |</p>
<pre><code>**vyāvahārikaṃ** vyavahāragatam | apagataprayojanam **apārthakam** | 

&lt;span style=&quot;text-decoration:underline;&quot;&gt;anye&lt;/span&gt; vyācakṣate | yad apragalbhādibhiḥ skhalitapadam udāharanti na tāvatā tad anādeyaṃ kiṃ tu svabhāva eṣām upalakṣitavyo 'numānena: kim amī aprāgalbhyāt skhalanti utāsatyābhidhāyitayeti | 

&lt;span style=&quot;text-decoration:underline;&quot;&gt;tat tu&lt;/span&gt; prāg uktam | na cākṣarārtha ity upekṣyam || 8.78 ||

**sabhāntaḥ sākṣiṇaḥ prāptān arthipratyarthisaṃnidhau |**
</code></pre>
<p>**	prāḍvivāko &lsquo;nuyuñjīta vidhinānena sāntvayan || 8.79 ||**</p>
<p>sabhāyām antaḥ <strong>sabhāntaḥ</strong> | śauṇḍāditvāt samāsaḥ (cf. Pāṇ 2.1.40) | vyavahāradeśagatā ubhayor <strong>arthipratyarthinoḥ</strong> saṃnidhāne &lsquo;nuyoktavyā vakṣyamāṇena vidhinā | <strong>sāntvayan</strong> aparuṣaṃ bruvan[^295] | pāruṣyeṇa hi prāḍvivākād bibhyato &lsquo;prakṛtisthā na[^296] sarvaṃ smareyuḥ, saṃskārabhraṃśahetutvād bhayasya | prāḍvivāko rājñā vyavahāradarśanādhikṛto rūḍhyocyate | yady apy avayavārtho rājany api saṃbhavati. pṛcchati vivinaktīti, tathāpi[^297] bhedena prayogadarśanam: &ldquo;amātyaḥ prāḍvivāko vā yaḥ kuryāt kāryam anyathā&rdquo; (MDh 9.234) iti | pṛcchatīti prāṭ, &ldquo;kvibvacipracchiśridruśrupruvāṃ dīrgho &lsquo;saṃprasāraṇaṃ ca&rdquo; iti prāṭ | viśeṣeṇa dharmasaṃkaṭeṣu vivektīti vivāṭaḥ | &ldquo;kṛtyalyuṭo bahulam&rdquo; (Pāṇ 3.3.113) iti | kartari ghañ | &ldquo;cajoḥ ku ghiṇṇyatoḥ&rdquo; (Pāṇ 7.3.52) iti kutvam | prāṭ cāsau vivākaś ca prāḍvivākaḥ || 8.79 ||</p>
<pre><code>**yad dvayor anayor vettha kārye 'smiṃś ceṣṭitaṃ mithaḥ |**
</code></pre>
<p>**	tad brūta sarvaṃ satyena yuṣmākaṃ hy atra sākṣitā || 8.80 ||**</p>
<p>yaj jānītha <strong>asmin</strong> vyavahāravastuni <strong>anayor mithaḥ</strong> pratyakṣaṃ[^298] rahasi vā <strong>ceṣṭitaṃ</strong> vṛttaṃ <strong>tat sarvaṃ satyena</strong> tathyena <strong>brūta</strong> kathayata | <strong>yuṣmākaṃ hy atra sākṣitā</strong> bhavatām atra prāmāṇyam | yuṣmadvacanādhīne satyānṛte | ity anena protsāhyante | sākṣibhūtā[^299] asmin kārya iti sāmānyanirdeśe &lsquo;py akhilavastuśrāvaṇaṃ sāmarthyād draṣṭavyam | na hy aśrutaviśeṣāḥ praśnaviṣayaṃ veditum arhantīti || 8.80 ||</p>
<pre><code>**satyaṃ sākṣye bruvan sākṣī lokān prāpnoty aninditān |**
</code></pre>
<p>**	iha cānuttamāṃ kīrtiṃ vāg eṣā brahmapūjitā || 8.81 ||**</p>
<p>itaḥ prabhṛti satyavacanārthaḥ sākṣiṇām anuyogavidhiḥ | <strong>satyaṃ</strong> vadan <strong>lokān</strong> svargādilakṣaṇān <strong>aninditān</strong> agarhitān abhipretaphalabhogahetūn labhate <strong>sākṣī</strong> | jātivacano vā <strong>loka</strong>śabdaḥ | śubhe janmani jāyata ity arthaḥ | asmiṃś ca janmani <strong>kīrtiḥ</strong> khyātir <strong>anuttamā</strong>[^300] yasyā anyad uttamaṃ prakṛṣṭaṃ nāsti, tāṃ labhate | sādhuvādo janenāsmai dīyate | yasmād <strong>eṣā</strong> ca <strong>vāk</strong> satyā sarasvatī <strong>brahmaṇā</strong> prajāpatinā <strong>pūjitā</strong> || 8.81 ||</p>
<pre><code>**sākṣye 'nṛtaṃ vadan pāśair badhyate vāruṇair bhṛśam |**
</code></pre>
<p>**	vivaśaḥ śatam ājātīs tasmāt sākṣyaṃ vaded ṛtam || 8.82 ||**</p>
<p>pūrveṇa dṛṣṭādṛṣṭaśubhāśubhapradarśanena satyavacane sākṣiṇaḥ protsāhitāḥ | anena viparītābhidhāne duḥkhotpattidarśanam | satyavacanārtham evaitat | sākṣiṇaḥ karma <strong>sākṣyam</strong> | tatrāsatyaṃ bruvāṇo <strong>vāruṇaiḥ pāśair</strong> <strong>badhyate</strong> pīḍyate | <strong>bhṛśam</strong> atyartham | <strong>vivaśaḥ</strong> paratantrīkṛtaḥ sarvaceṣṭāsu vākcakṣurgatāsv api | <strong>śataṃ</strong> yāvaj janmani vāruṇāḥ pāśā ghorāḥ sarparajjavo jalodarāṇi vā | etaddoṣaparihārārthaṃ satyaṃ vaded iti vidhiḥ | <strong>ājātīr</strong> iti nāyaṃ maryādābhividhyor āṅ | tathā sati pañcamī syāt | tasmād upasargo &lsquo;yam anarthakaḥ, pralambata[^301] itivat[^302] | dvitīyā ceyaṃ āvṛttiś cātra gamyate | śataṃ janmāny āvartate udaragṛhītaḥ || 8.82 ||</p>
<pre><code>**satyena pūyate sākṣī dharmaḥ satyena vardhate |**
</code></pre>
<p>**	tasmāt satyaṃ hi vaktavyaṃ sarvavarṇeṣu sākṣibhiḥ || 8.83 ||**</p>
<p><strong>pūyate</strong> śuddhyaty anyasmād api pāpān mucyata iti yāvat | śeṣaṃ gatārtham || 8.83 ||</p>
<pre><code>**ātmaiva hy ātmanaḥ sākṣī gatir ātmā tathātmanaḥ |**
</code></pre>
<p>**	māvamaṃsthāḥ svam ātmānaṃ nṛṇāṃ sākṣiṇam uttamam || 8.84 ||**</p>
<p>eṣa evārtho vispaṣṭīkriyate uttareṇa ślokena || 8.84 ||</p>
<pre><code>**manyante vai pāpakṛto na kaścit paśyatīti naḥ |**
</code></pre>
<p>**	tāṃs tu devāḥ prapaśyanti svasyaivāntarapūruṣaḥ || 8.85 ||**</p>
<p><strong>na</strong>śabdo vyavahitaḥ | <strong>pāpakṛtaḥ</strong> kūṭādikāriṇa evaṃ jānate | <strong>na kaścid</strong> asmān <strong>paśyatīti</strong> | <strong>iti</strong>kāreṇa manyater vākyārthaḥ karmeti pratipādyate | <strong>na</strong> <strong>naḥ</strong> <strong>kaścit paśyatīty</strong> eṣa vākyārthaḥ | <strong>tāṃs tu devā</strong> vakṣyamāṇāḥ <strong>paśyanti</strong> | svasyāntarātmā | tad uktam &ldquo;ātmāiva hy ātmanaḥ sākṣī&rdquo; (MDh 8.84) iti |</p>
<pre><code>&lt;span style=&quot;text-decoration:underline;&quot;&gt;nanu&lt;/span&gt; kaḥ punar ayaṃ pāpacārī, tasya ca ko 'nyo draṣṭā | yāvatātmaiva kartā śubhāśubhānāṃ cāntarapuruṣo draṣṭeti | 

&lt;span style=&quot;text-decoration:underline;&quot;&gt;satyam&lt;/span&gt; | tasyaiva devatātvam adhyāropya bhedena karmakartṛvyapadeśo 'nṛtanivṛttyarthaḥ | devatārūpaṃ tvaṃ jānīṣe[^303] | tāttvikam ātmīyam āntaraṃ rūpaṃ śārīram, tathā bāhyam anātmīyam asāram, etadupabhogārthaṃ mā duṣkṛtaṃ kārṣīr iti protsāhyate | ato &quot;māvamaṃsthāḥ svam ātmānam&quot; māvajñāsīr &quot;nṛṇāṃ sākṣiṇam anuttamam&quot; (MDh 8.84) | anyo hi sākṣī asminn eva loke, ayaṃ tu mṛtasyāpi sākṣyaṃ dadāti | tasmād etasmād bhetavyam | asatyavādī[^304] kadācin manyate: &quot;ātmāntaraṃ pratipannasya kim eṣa me draṣṭāpi kariṣyati&quot; iti | tan na | &quot;gatir ātmā tathātmanaḥ&quot;[^305] (MDh 8.84) | ātmānam antareṇānyā gatir nāsti | na hi dvāv ātmānāv ekasya bhavataḥ | 

&lt;span style=&quot;text-decoration:underline;&quot;&gt;anye&lt;/span&gt; tu manyante paramātmā sākṣī saṃsāryātmāno niyojyā iti bhedaḥ || 8.85 ||
</code></pre>
<p><em>ke punas te devā rahasy api pracchannaṃ pāpam ācarantaṃ ye paśyanti, ata āha |</em></p>
<pre><code>**dyaur bhūmir āpo hṛdayaṃ candrārkāgniyamānilāḥ |**
</code></pre>
<p>**	rātriḥ saṃdhye ca dharmaś ca vṛttajñāḥ sarvadehinām || 8.86 ||**</p>
<p><strong>hṛdaya</strong>śabdena hṛdayāyatano liṅgapuruṣa ucyate | divādīnāṃ[^306] draṣṭṛtvam acetaneṣu caitanyam āropyate[^307] | darśanāntare tu mahābhūtāni devatātmatayā cetanāny eva | tathā ca[^308] pṛthivī bhārāvataraṇāya brahmāṇam upāgamad iti varṇyate | sarvagatatvāt teṣāṃ na kiṃcid apratyayam astīti sarvaśarīriṇāṃ vṛttaṃ śīlaṃ cātmanaḥ kāyagataṃ śubham aśubhaṃ ca jānate || 8.86 ||</p>
<pre><code>**devabrāhmaṇasāṃnidhye sākṣyaṃ pṛcched ṛtaṃ dvijān |**
</code></pre>
<p>**	udaṅmukhān prāṅmukhān vā pūrvāhṇe vai śuciḥ śucīn || 8.87 ||**</p>
<p><strong>devā</strong> durgāmārtaṇḍādayaḥ pratimākalpitāḥ | <strong>śucīn</strong> kṛtasnānācamanādividhīn | <strong>śuciḥ</strong> praṣṭā svayam api tathāvidha eva syāt | <strong>ṛtam</strong> iti ślokapūraṇārtham eva | prasiddham anyat || 8.87 ||</p>
<pre><code>**brūhīti brāhmaṇaṃ pṛcchet satyaṃ brūhīti pārthivam |**
</code></pre>
<p>**	gobījakāñcanair vaiśyaṃ śūdram ebhis**[^309]** tu pātakaiḥ || 8.88 ||**</p>
<p><span style="text-decoration:underline;">kva punar</span> iyaṃ tṛtīyā <strong>gobījakāñcanair</strong> iti | yadi tāvat <strong>pṛcched</strong> iti kriyāsaṃbandhāt karaṇam ucyate, tad anupapannam | śabdo hi tatra karaṇam, nārthaḥ |</p>
<pre><code>&lt;span style=&quot;text-decoration:underline;&quot;&gt;naiṣa doṣaḥ&lt;/span&gt; | yathā gavādīni praśnakaraṇatvaṃ pratipadyante tathā vyākhyeyam | **pātakair** ity ubhayaśeṣo vijñeyaḥ: **gobījakāñcanaiḥ** **pātakair** iti | tenāyam artho bhavati | gobījakāñcanaviṣayaiḥ pātakapradarśanaiḥ pṛcched iti | &quot;gāṃ hṛtvā hatvā vā yat pātakaṃ tad bhavati tava mithyā vadataḥ&quot; iti praśnavākyaṃ paṭhitavyam | evaṃ vakṣyamāṇaiḥ pātakaiḥ śūdraṃ pṛcchet | pātakaśabdas tu pātakapradarśanārtheṣv[^310] abhidhāneṣu draṣṭavyo mukhyānāṃ praśnakaraṇatvābhāvād ity uktam || 8.88 ||

**brahmaghno ye smṛtā lokā ye ca strībālaghātinaḥ |**
</code></pre>
<p>**	mitradruhaḥ kṛthaghnasya te te syur bruvato mṛṣā || 8.89 ||**</p>
<p>brāhmaṇaṃ hatvā ye lokā narakādilakṣaṇāḥ prāpyante tatkāribhis <strong>te</strong> tava bhavanti mithyāvadatas tasmāt satyaṃ brūhīty anuyogaḥ | yaś ca mitraṃ druhyati brāhmaṇādīn dārasarvasvāpaharaṇādinā[^311] nāśayati — yaś ca kṛtam upakāraṃ vismṛtya tam evopakartāram apakaroti — yat tasya <strong>kṛtaghnasya</strong>[^312] paratra duḥkhaṃ tad avāpnoti || 8.89 ||</p>
<pre><code>**janmaprabhṛti yat kiṃcit puṇyaṃ bhadra tvayā kṛtam |**
</code></pre>
<p>**	tat te sarvaṃ śuno gacched yadi brūyās tvam anyathā || 8.90 ||**</p>
<p><strong>śuno gacchen</strong> niṣphalaṃ syād bhavata ity[^313] arthaḥ | <span style="text-decoration:underline;">anye</span> tu[^314] doṣapradarśanārthaṃ śvagamanavacanam | yathā kṛcchreṇa mahatā suvarṇādyuttamadravyam arjayitvāśucipravāhe tyajet tādṛk sukṛtaṃ bhavati | na punar anyakṛtasya sukṛtasyānyatra gamanam astīty asakṛd uktam etat || 8.90 ||</p>
<pre><code>**eko 'ham asmīty ātmānaṃ yas tvaṃ kalyāṇa manyase |**
</code></pre>
<p>**	nityaṃ sthitas te hṛdy eṣa puṇyapāpekṣitā muniḥ || 8.91 ||**</p>
<p><strong>puṇyapāpayor īkṣitā</strong> draṣṭā munis tūṣṇīṃbhūtaḥ || 9.91 ||</p>
<p><em>kaḥ punar asau muniḥ | bhayātiśayapradarśanārtham āha |</em></p>
<pre><code>**yamo vaivasvato devo yas tavaiṣa hṛdi sthitaḥ |**
</code></pre>
<p>**	tena ced avivādas te mā gaṅgāṃ mā kurūn gamaḥ || 8.92 ||**</p>
<p>ya eṣa[^315] <strong>yamaḥ</strong> sarvaprāṇināṃ dehadhanādyucchedakārī[^316] yātanābhiś ca nigṛhṇīteti śrutipatham āgato bhavataḥ, so &lsquo;yaṃ tava hṛdaye vartate, na viprakṛṣṭaḥ | sa ca[^317] kṛtāparādham adhunaiva yamayati[^318] | mā caivaṃ manasi kṛthāḥ: eṣa ātmā madīyo mām upekṣiṣyata iti | na hy etasya kaścid ātmīyaḥ | <strong>tena ced avivādaḥ</strong> sa cet prasannaḥ pratyayitaḥ[^319] kiṃ <strong>gaṅgā</strong>gamanena snānārthinaḥ pāpaśuddhaye, kiṃ vā <strong>kuru</strong>kṣetragamane &lsquo;sti prayojanam | yatphalaṃ pāpapramocanalakṣaṇaṃ tataḥ prāpyate tad ihaivāvisaṃvādini paramātmani | na hi pāpakāriṇa ātmā nirviśaṅko bhavati | kiṃ me &lsquo;ntaḥ[^320] syād eteneti | nāstikasyāpi kiṃkathikā kadācit bhavaty eva | <strong>gaṅgā</strong>nadī pāvayantī | <strong>kuru</strong>kṣetraṃ tu deśa eva pāvanaḥ || 8.92 ||</p>
<pre><code>**nagno muṇḍaḥ kapālī ca bhikṣārthī kṣutpipāsitaḥ |**
</code></pre>
<p>**	andhaḥ śatrukulaṃ gacched yaḥ sākṣyam anṛtaṃ vadet || 8.93 ||**</p>
<p>kapālaṃ śarāvādipātraikadeśaḥ subodham || 8.93 ||</p>
<pre><code>**avākśirās tamasy andhe kilbiṣī narakaṃ vrajet |**
</code></pre>
<p>**	yaḥ praśnaṃ vitathaṃ brūyāt pṛṣṭaḥ san dharmaniścaye || 8.94 ||**</p>
<p>nimittaṃ pṛṣṭo yo <strong>vitatham</strong> asatyaṃ vakti sa tena <strong>kilbiṣena</strong> pāpena gṛhīta ūrdhvapādo &lsquo;dhomukho mahati gāḍhe <strong>tamasi narakaṃ</strong> yātanāsthānaṃ tatprāpnotīty arthaḥ | anyasmiṃs <strong>tamasi</strong> kiṃcid dṛśyate tatra tu na kiṃcid evety <strong>andh</strong>agrahaṇam || 8.94 ||</p>
<pre><code>**andho matsyān ivāśnāti sa naraḥ kaṇṭakaiḥ saha |**
</code></pre>
<p>**	yo bhāṣate &lsquo;rthavaikalyam apratyakṣaṃ sabhāṃ gataḥ || 8.95 ||**</p>
<p><strong>arthavaikalyaṃ</strong> satyād apetaṃ <strong>bhāṣate</strong> | yathā kaṇṭakā aśitā[^321] bhakṣitā janayanti na tādṛśīṃ matsyāḥ prītiṃ janayanti | yadā dhanalobhena kācit prītimātrā bhavati tathāpi mahāduḥkhaṃ[^322] bhavatīti sakaṇṭakamatyāśanopamā || 8.95 ||</p>
<pre><code>**yasya vidvān hi vadataḥ kṣetrajño nātiśaṅkate |**
</code></pre>
<p>**	tasmin na devāḥ śreyāṃsaṃ loke &lsquo;nyaṃ puruṣaṃ viduḥ || 8.96 ||**</p>
<p><strong>yasya vadataḥ</strong> sākṣiṇo <strong>vidvān</strong> satyānṛte jānānaḥ <strong>kṣetrajño</strong> &lsquo;ntaryāmī puruṣo <strong>nātiśaṅkate</strong> kim ayaṃ satyaṃ vakṣyaty anṛtaṃ vety evaṃ nāśaṅkate, niścitam evaiṣa satyaṃ vaktīti yasyātmā nirviśaṅkaḥ tasmāt puruṣān <strong>nānyaṃ</strong> <strong>śreyāṃsaṃ</strong> śreṣṭhaṃ praśastatamaṃ <strong>puruṣaṃ devā</strong> jānate |</p>
<pre><code>&lt;span style=&quot;text-decoration:underline;&quot;&gt;kaḥ punar&lt;/span&gt; ayaṃ veditā | kaś ca tato 'nya āśaṅkitā | eka eva hy ātmā svaprayatnadvāreṇa vācam īrayan veditā saṃpadyate | sa eva taddharmeṇa kiṃ kathaṃ syād ity evaṃrūpeṇāśaṅkākhyānena yujyate | tatra bhedānupapattiḥ | 

&lt;span style=&quot;text-decoration:underline;&quot;&gt;satyam&lt;/span&gt; etat | kālpanikena bhedenaivam uktam | yathā hanty ātmānam ātmaneti || 8.96 ||

**yāvato bāndhavān yasmin hanti sākṣye 'nṛtaṃ vadan |**
</code></pre>
<p>**	tāvataḥ saṃkhyayā tasmin śṛṇu saumyānupūrvaśaḥ || 8.97 ||**</p>
<p>dravyaviśeṣānṛtāśrayāḥ pāpaviśeṣāḥ kūṭasākṣiṇa ity etat pradarśanārthaṃ prakaraṇam ārabhyate | tatrāyaṃ ślokaḥ saṃbodhanadvāreṇopadiśyamāna[^323] ādarārthaḥ saṃpadyate | yad guhyaṃ mitha upadiśyate tad yathākathaṃcid bhavatīty avadhāritaṃ grahaṇaṃ nātiguru idaṃ tv atimahāprayojanam avahitaiḥ śrotavyam iti |</p>
<pre><code>**saumyeti** caikavacanam anekaśiṣyasaṃnidhāne bhṛgāv eva vivakṣitam | **yasmin sākṣya** iti vyadhikaraṇasaptamī | **yasmin** dravyabhedabhinne vyavahāre yat sākṣyaṃ tatra tannimittaṃ yad anṛtam ity eṣā viṣayasaptamī | aparā &quot;yasya ca bhāvena&quot; (Pāṇ 2.3.37) iti | atha vā dravyabhedāt sākṣyabhedaḥ, tatra samānādhikaraṇa eva | **tāvata** iti parimāṇe vyutpādyate | tatra yat prabhūtanimittam api parimāṇaṃ saṃbhāvyate, śiśūn striyo vṛddhān[^324] ity ato[^325] viśinaṣṭi: **saṃkhyayeti** | **anupūrvaśa** iti sukhapratipattaye 'nupūrveṇa hy abhidhīyamānaṃ sukhena pratīyate | ānupūrvī ca saṃkhyāgatātrābhipretā | tasyā eva vakṣyamāṇatvāt &quot;pañca paśu&quot; ityādi&quot; || 8.97 ||

**pañca paśvanṛte hanti daśa hanti gavānṛte |**
</code></pre>
<p>**	śatam aśvānrte hanti sahasraṃ puruṣānṛte || 8.98 ||**</p>
<p><strong>paśu</strong>nimittam anṛtam | śākapārthivavat samāsaḥ (Pat I: 406) | <strong>pañca</strong>bāndhavāṃś cānṛtaṃ <strong>hanti</strong> | tataś ca teṣāṃ narakapātanam | mātāpitarau jāyāmithunaṃ cāpatyam iti pañca |</p>
<pre><code>&lt;span style=&quot;text-decoration:underline;&quot;&gt;kathaṃ&lt;/span&gt; punar anyakṛtenainasānyasya phalam | 

&lt;span style=&quot;text-decoration:underline;&quot;&gt;anyakṛtena&lt;/span&gt; puṇyapāpādinānyasya svarganarakādiprāptiḥ[^326] saṃsargād iti brūmaḥ | tair ayaṃ parityajyata ity uktaṃ bhavati | atha vā tair hatair yat pāpaṃ tad asya bhavatīty aghnann api **hantīty** ucyate, adṛṣṭakāryatulyatvāt | 

arthavādaś cāyaṃ na tatkāryopadeśaḥ | tatkāryopadeśe hi hiṃsāprāyaścittī syāt | kauṭasākṣyaprāyaścittam etad bhavati | uttarottarasaṃkhyādivṛddhiḥ prāyaścittagauravārthā na punar vivakṣitaiva | tenottarottarasya garīyaḥ prāyaścittam ity uktaṃ bhavati | 

ayaṃ puruṣaḥ kasya dāsa ity evaṃ saṃśaye yad anṛtaṃ tat **puruṣānṛtam** ucyate || 8.98 ||

**hanti jātān ajātāṃś ca hiraṇyārthe 'nṛtaṃ vadan |**
</code></pre>
<p>**	sarvaṃ bhūmyanṛte hanti mā sma bhūmyanṛtaṃ vadīḥ**[^327]** || 8.99 ||**</p>
<p><span style="text-decoration:underline;">kathaṃ</span> punar ajātānām asati saṃsarge parakīyena saṃyogo yenedam ucyate <strong>hanti jātān ajātāṃś ceti</strong> |</p>
<pre><code>&lt;span style=&quot;text-decoration:underline;&quot;&gt;uktam&lt;/span&gt;, arthavādo 'yam iti | **sarvaṃ bhūmyanṛtaṃ** vadan[^328] | **mā vādīḥ** bhūmisaṃbandhy asatyam | &quot;smottare laṅ ca&quot; (Pāṇ 3.3.176) iti[^329] | mā vādīr ityādarārtham apy etat[^330] pratyakṣaṃ saṃbodhanam | 

&lt;span style=&quot;text-decoration:underline;&quot;&gt;kā punar&lt;/span&gt; iyaṃ bhūmir nāma |

&lt;span style=&quot;text-decoration:underline;&quot;&gt;yad etat&lt;/span&gt; pṛthivīgolakaṃ parvatāvaṣṭaṃbhanaṃ sāgarāvadhi prasiddham | 

&lt;span style=&quot;text-decoration:underline;&quot;&gt;nanv&lt;/span&gt;[^331] iyatyāḥ kaḥ svāmī, ko vāpahartā | na hi sārvabhaumaḥ kaścid asti | tathā ca gāthā bhūmeḥ: &quot;na mā martyaḥ kaścana dātum arhati&quot; (ŚB 13.7.1.15) | na kaścit sārvabhaumo 'stīty abhiprāyaḥ | &quot;viśvakarman bhauvana māṃ didāsitha&quot;[^332] viśvakarman[^333] bhaumaneti pitṛvyapadeśena svanāmnā ca rājño āmantraṇaṃ[^334] śrutam | mām asau dātum[^335] icchatīti | upamaiṃṣyati[^336] salilasya madhye nimajje 'ham, salilasya madhyam | evaṃ saṃkalpaṃ vṛthā saṃkalpitavati tvayi salile majjāmi | salilamajjanena naiṣphalyam atra dānasaṃkalpasyāha | yathā salile nikṣiptaṃ niṣphalam evam etad apīti | mṛṣaiṣa kaśyapāya saṃgaraḥ | tavaiṣa saṃgaraḥ pratiśravaḥ pratijñānaṃ kaśyapāya dadāmīti mogho vadhyo 'stu, sarvasādāraṇāhaṃ sarvajanopabhogyā | kevalaṃ rājāno rakṣānirbandhamātrabhāja ity abhiprāyaḥ | ata etāvatyā bhūmer na dānāpahārasaṃbhava iti kuto vivādaḥ | 

&lt;span style=&quot;text-decoration:underline;&quot;&gt;satyam&lt;/span&gt; | yathaivāyaṃ bhūmiśabdo 'tra vartate evaṃ kṣetragrāmasthaṇḍilādāv api | tatra ca saṃbhavaty eva svāmyam | pratyakṣasyaiva dānāpahārāv iti na kiṃcid anupapannam | apahāraś cāsyā yādṛśena rūpeṇa apahāraḥ gṛhāder na vīrudvichedaḥ | ataś ca yaḥ parakīye kṣetre cakramyeta mṛdo vā kaścid ādadyān nāsau bhūmyapahārī syāt | mīmāṃsakair uktam &quot;na bhūmiḥ syāt sarvān pratyaviśiṣṭatvāt&quot; (PMS 6.7.3) iti |

ekadeśavacanaṃ ca bhūmiśabdam adhikṛtya bhagavān kṛṣṇadvaipāyano dānadharmeṣu paṭhitavān:

parair apy anumantavyo dānadharmo nṛpair bhuvi |

akṣayo hi nidhir brāhmo vihito 'yaṃ mahībhṛtām || iti |
</code></pre>
<p>kṛtsnagolakābhiprāyam eva nādeyatvaṃ bhūmer viśvajiti mīmāṃsakar uktam: &ldquo;na bhūmiḥ syāt sarvān pratyaviśiṣṭatvāt&rdquo; (PMS 6.7.3) iti | sarvān puruṣān praticaṃkramanādiyogyatayāviśiṣṭā bhūmiḥ svāmīkartum aśakyā kathaṃ dīyata ity arthaḥ | asmiṃs tu pakṣe grāmanagarādi viśvajiti dātavyam |</p>
<pre><code>&lt;span style=&quot;text-decoration:underline;&quot;&gt;anye tu&lt;/span&gt; paṭhanti &quot;antareṇa sadaḥ patnīśālaṃ ca dakṣiṇā nayanti&quot; iti bhūmau guṇavidher asyāsaṃbhavāt kṣetrāder apy atra dānam |

**vadann** iti caikavacananirdeśāt &quot;śṛṇu saumya&quot; (MDh 8.97) iti sākṣiviṣayam evaitat saṃbodhanam, na śiṣyaviṣayam | &quot;śūdram ebhis tu pātakaiḥ&quot; (MDh 8.88) ity ata ārabhya, yāvanto madhamapuruṣanirdeśās (MDh 8.92) te sarveṣāṃ pātakabhūyastvasamānākhyātarūpādyekavākyatvāc chūdrānuyogārthāḥ | &quot;andhaḥ śatrugṛhaṃ gacchet&quot; (MDh 8.93) ity ata ārabhya, sarve sākṣiviṣayā anuyogāḥ | ākhyātavairūpyena prakaraṇasya vicchedāt, madhyamapuruṣe samānārthakramatvāt, kartavyo gacched iti prathamapuruṣanirdeśaḥ pūrvādhikāranivṛttyarthaḥ || 8.99 ||

**apsu bhūmivad ity āhuḥ strīṇāṃ bhoge ca maithune |**
</code></pre>
<p>**	abjeṣu caiva ratneṣu sarveṣv aśmamayeṣu ca || 8.100 ||**</p>
<p>kūpataḍāgādisthe mahati jale svalpe vā[^337] <strong>bhūmivad</strong> doṣaḥ | <strong>strīṇāṃ bhoge ca maithunā</strong>khye: keneyaṃ strī bhuktā maithunadharmeṇeti | <strong>abjeṣu ratneṣu</strong> manayo ratnāni muktādyāḥ | <strong>aśmamayeṣu</strong> vaiḍūryādiṣu | <strong>ratneṣv</strong> iti saṃbadhyate | dvividhāny eva ratnāni jalajāny aśmamayāni ca | ato ratnagrahaṇa eva kartavye viśeṣaṇadvayopādānaṃ ślokapūraṇārtham | adbhyo jātāny <strong>abjāni</strong> | aśmano vikārā <strong>aśmamayāni</strong> || 8.100 ||</p>
<!-- Footnotes themselves at the bottom. -->
  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vishvAsa.github.io/kalpAntaram/smRtiH/manuH/medhAtithiH/08/01/Text/">Text </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: Text</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kalpAntaram/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      Built on 2021 Jun 27 09:48:30 UTC. (<a href="http://google.com/search?q=09%3a48%3a30%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
