<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>कल्पान्तरे विश्वासटिप्पन्यः  | Text</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.83.1" />
    
    
      <META NAME="ROBOTS" CONTENT="INDEX, FOLLOW">
    

    <link href="/kalpAntaram/smRtiH/manuH/medhAtithiH/12/Text/" rel="alternate" type="application/rss+xml" title="कल्पान्तरे विश्वासटिप्पन्यः" />
    <link href="/kalpAntaram/smRtiH/manuH/medhAtithiH/12/Text/" rel="feed" type="application/rss+xml" title="कल्पान्तरे विश्वासटिप्पन्यः" />

    <meta property="og:title" content="Text" />
<meta property="og:description" content="अथ द्वादशमो ऽध्यायः
 चातुर्वर्ण्यस्य कृत्स्नो ऽयम् उतो धर्मस् त्वयानघ ।
कर्मणां फलनिर्वृत्तिं शंस नस् तत्त्वतः पराम् ॥ १२।१ ॥
 आद्यो ऽर्धः श्लोकः शास्त्रार्थपरिसमाप्तिदर्शनेनाधिकाकाङ्क्षानिवृत्त्यर्थः । कृत्स्नग्रहणं संमानार्थम्[^१] । एतावन्तः स्मार्ता धर्मा यस्मिन् शास्त्रे, रहस्यपर्यन्त उपदिष्टाश् च । शिष्यमुखेनाचार्यस्यैव कृत्स्नकारिता शास्त्रस्य प्रतिपाद्यते, न विवक्षिता । नात्र शिष्याचार्यं वस्तुतः प्रतिपत्तव्यम् । ग्रन्थकार एवेमं ग्रन्थम् एवं विभजति । धर्मशब्दश् च कर्तव्यतावचनो विधिप्रतिषेधसमूहम् अनुवदति । तेन कर्मफलसंबन्धो ऽनुक्त इति इत ऊर्ध्वं प्रतिपाद्यते । कृत्स्नो धर्म उक्तस् त्वया । विधिप्रतिषेधापेक्षया वचनम् उपपन्नं भवति ।" />
<meta property="og:type" content="article" />
<meta property="og:url" content="https://vishvAsa.github.io/kalpAntaram/smRtiH/manuH/medhAtithiH/12/Text/" /><meta property="article:section" content="smRtiH" />



<meta itemprop="name" content="Text">
<meta itemprop="description" content="अथ द्वादशमो ऽध्यायः
 चातुर्वर्ण्यस्य कृत्स्नो ऽयम् उतो धर्मस् त्वयानघ ।
कर्मणां फलनिर्वृत्तिं शंस नस् तत्त्वतः पराम् ॥ १२।१ ॥
 आद्यो ऽर्धः श्लोकः शास्त्रार्थपरिसमाप्तिदर्शनेनाधिकाकाङ्क्षानिवृत्त्यर्थः । कृत्स्नग्रहणं संमानार्थम्[^१] । एतावन्तः स्मार्ता धर्मा यस्मिन् शास्त्रे, रहस्यपर्यन्त उपदिष्टाश् च । शिष्यमुखेनाचार्यस्यैव कृत्स्नकारिता शास्त्रस्य प्रतिपाद्यते, न विवक्षिता । नात्र शिष्याचार्यं वस्तुतः प्रतिपत्तव्यम् । ग्रन्थकार एवेमं ग्रन्थम् एवं विभजति । धर्मशब्दश् च कर्तव्यतावचनो विधिप्रतिषेधसमूहम् अनुवदति । तेन कर्मफलसंबन्धो ऽनुक्त इति इत ऊर्ध्वं प्रतिपाद्यते । कृत्स्नो धर्म उक्तस् त्वया । विधिप्रतिषेधापेक्षया वचनम् उपपन्नं भवति ।">

<meta itemprop="wordCount" content="10241">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="Text"/>
<meta name="twitter:description" content="अथ द्वादशमो ऽध्यायः
 चातुर्वर्ण्यस्य कृत्स्नो ऽयम् उतो धर्मस् त्वयानघ ।
कर्मणां फलनिर्वृत्तिं शंस नस् तत्त्वतः पराम् ॥ १२।१ ॥
 आद्यो ऽर्धः श्लोकः शास्त्रार्थपरिसमाप्तिदर्शनेनाधिकाकाङ्क्षानिवृत्त्यर्थः । कृत्स्नग्रहणं संमानार्थम्[^१] । एतावन्तः स्मार्ता धर्मा यस्मिन् शास्त्रे, रहस्यपर्यन्त उपदिष्टाश् च । शिष्यमुखेनाचार्यस्यैव कृत्स्नकारिता शास्त्रस्य प्रतिपाद्यते, न विवक्षिता । नात्र शिष्याचार्यं वस्तुतः प्रतिपत्तव्यम् । ग्रन्थकार एवेमं ग्रन्थम् एवं विभजति । धर्मशब्दश् च कर्तव्यतावचनो विधिप्रतिषेधसमूहम् अनुवदति । तेन कर्मफलसंबन्धो ऽनुक्त इति इत ऊर्ध्वं प्रतिपाद्यते । कृत्स्नो धर्म उक्तस् त्वया । विधिप्रतिषेधापेक्षया वचनम् उपपन्नं भवति ।"/>

      
    

    <script src="/kalpAntaram/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vishvAsa.github.io\/kalpAntaram\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kalpAntaram\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/kalpAntaram\/edit\/content\/\u0022,\u0022mainSections\u0022:[\u0022smrti-chandrika\u0022],\u0022mainsections\u0022:[\u0022smrti-chandrika\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    let autocompletePageUrl = "\/kalpAntaram\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/kalpAntaram\/smRtiH\/manuH\/medhAtithiH\/12\/Text\/".replace(basePath, "/");
    pageVars.pageParams = {};
    pageVars.pageSource = "smRtiH\/manuH\/medhAtithiH\/12\/Text.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/kalpAntaram/webpack_dist/main-bundle.js"></script>
    <script src="/kalpAntaram/webpack_dist/transliteration-bundle.js"></script>
    <script src="/kalpAntaram/non_webpack_js/disqus.js"></script>
    <script src="/kalpAntaram/webpack_dist/ui_lib-bundle.js"></script>
    <script src="/kalpAntaram/webpack_dist/search-bundle.js"></script>

    <link rel="stylesheet" href="/kalpAntaram/css/fonts.css">
    <link rel="stylesheet" href="/kalpAntaram/css/@fortawesome/fontawesome-free/css/solid.min.css">
    

    <link rel="stylesheet" href="/kalpAntaram/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vishvAsa.github.io/kalpAntaram/smRtiH/manuH/medhAtithiH/12/Text/" />
    <link rel="alternate" hreflang="sa-Deva" href="https://vishvAsa.github.io/kalpAntaram/smRtiH/manuH/medhAtithiH/12/Text/?transliteration_target=devanagari" />
    <link rel="alternate" hreflang="sa-Knda" href="https://vishvAsa.github.io/kalpAntaram/smRtiH/manuH/medhAtithiH/12/Text/?transliteration_target=kannada" />
    <link rel="alternate" hreflang="sa-Mlym" href="https://vishvAsa.github.io/kalpAntaram/smRtiH/manuH/medhAtithiH/12/Text/?transliteration_target=malayalam" />
    <link rel="alternate" hreflang="sa-Telu" href="https://vishvAsa.github.io/kalpAntaram/smRtiH/manuH/medhAtithiH/12/Text/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kalpAntaram/smRtiH/manuH/medhAtithiH/12/Text/?transliteration_target=tamil_superscripted" />
    <link rel="alternate" hreflang="sa-Taml" href="https://vishvAsa.github.io/kalpAntaram/smRtiH/manuH/medhAtithiH/12/Text/?transliteration_target=tamil" />
    <link rel="alternate" hreflang="sa-Gran" href="https://vishvAsa.github.io/kalpAntaram/smRtiH/manuH/medhAtithiH/12/Text/?transliteration_target=grantha" />
    <link rel="alternate" hreflang="sa-Gujr" href="https://vishvAsa.github.io/kalpAntaram/smRtiH/manuH/medhAtithiH/12/Text/?transliteration_target=gujarati" />
    <link rel="alternate" hreflang="sa-Orya" href="https://vishvAsa.github.io/kalpAntaram/smRtiH/manuH/medhAtithiH/12/Text/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kalpAntaram/smRtiH/manuH/medhAtithiH/12/Text/?transliteration_target=assamese" />
    <link rel="alternate" hreflang="sa-Beng" href="https://vishvAsa.github.io/kalpAntaram/smRtiH/manuH/medhAtithiH/12/Text/?transliteration_target=bengali" />
    <link rel="alternate" hreflang="sa-Guru" href="https://vishvAsa.github.io/kalpAntaram/smRtiH/manuH/medhAtithiH/12/Text/?transliteration_target=gurmukhi" />
    <link rel="alternate" hreflang="sa-Cyrl" href="https://vishvAsa.github.io/kalpAntaram/smRtiH/manuH/medhAtithiH/12/Text/?transliteration_target=cyrillic" />
    <link rel="alternate" hreflang="sa-Sinh" href="https://vishvAsa.github.io/kalpAntaram/smRtiH/manuH/medhAtithiH/12/Text/?transliteration_target=sinhala" />
    <link rel="alternate" hreflang="sa-Shar" href="https://vishvAsa.github.io/kalpAntaram/smRtiH/manuH/medhAtithiH/12/Text/?transliteration_target=sharada" />
    <link rel="alternate" hreflang="sa-Brah" href="https://vishvAsa.github.io/kalpAntaram/smRtiH/manuH/medhAtithiH/12/Text/?transliteration_target=brahmi" />
    <link rel="alternate" hreflang="sa-Modi" href="https://vishvAsa.github.io/kalpAntaram/smRtiH/manuH/medhAtithiH/12/Text/?transliteration_target=modi" />
    <link rel="alternate" hreflang="sa-Tirh" href="https://vishvAsa.github.io/kalpAntaram/smRtiH/manuH/medhAtithiH/12/Text/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kalpAntaram/smRtiH/manuH/medhAtithiH/12/Text/?transliteration_target=iso" />
      <link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kalpAntaram/smRtiH/manuH/medhAtithiH/12/Text/?transliteration_target=iast" />
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/kalpAntaram/" class="btn col border">
            <i class="fas fa-gopuram ">कल्पान्तरे विश्वासटिप्पन्यः <br/> Text</i>
          </a>
        </div>
        <div id="div_top_bar_right" class="col-md-auto d-flex justify-content-center">
          ✍
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iso">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
          🗨:
          <select name="commentStyleDropdown" size="1" onchange="module_main.default.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a  name="speakerButton" class="btn btn-secondary" onclick="module_main.default.handleSpeakToggle()">🎧️</a></div>
        </div>
        <div class="row col  d-flex justify-content-center">
          <a href="/full_search"  class="btn btn-secondary">🥽🔦</a>
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
          <div id="fastSearch">
              <input id="searchInput" placeholder="शीर्षिकान्विष्यताम्"  tabindex="0">
          </div>
          <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="Text">Text</h1>
    
    <a id="editLink" class="btn btn-primary"  href="https://github.com/vishvAsa/kalpAntaram/edit/content/smRtiH/manuH/medhAtithiH/12/Text.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <p><strong>अथ द्वादशमो ऽध्यायः</strong></p>
<blockquote>
<p><strong>चातुर्वर्ण्यस्य कृत्स्नो ऽयम् उतो धर्मस् त्वयानघ ।</strong><br>
<strong>कर्मणां फलनिर्वृत्तिं शंस नस् तत्त्वतः पराम् ॥ १२।१ ॥</strong></p>
</blockquote>
<p>आद्यो ऽर्धः श्लोकः शास्त्रार्थपरिसमाप्तिदर्शनेनाधिकाकाङ्क्षानिवृत्त्यर्थः । <strong>कृत्स्न</strong>ग्रहणं संमानार्थम्[^१] । एतावन्तः स्मार्ता धर्मा यस्मिन् शास्त्रे, रहस्यपर्यन्त उपदिष्टाश् च । शिष्यमुखेनाचार्यस्यैव कृत्स्नकारिता शास्त्रस्य प्रतिपाद्यते, न विवक्षिता । नात्र शिष्याचार्यं वस्तुतः प्रतिपत्तव्यम् । ग्रन्थकार एवेमं ग्रन्थम् एवं विभजति । <strong>धर्म</strong>शब्दश् च कर्तव्यतावचनो विधिप्रतिषेधसमूहम् अनुवदति । तेन कर्मफलसंबन्धो ऽनुक्त इति इत ऊर्ध्वं प्रतिपाद्यते । <strong>कृत्स्नो धर्म उक्तस् त्वया</strong> । विधिप्रतिषेधापेक्षया वचनम् उपपन्नं भवति ।</p>
<ul>
<li>
<p><span style="text-decoration-underline;">कस्य पुनः</span> कर्मणः फलसंबन्धो जिज्ञास्यते येनोच्यते <strong>कर्मणां फलनिर्वृत्तिं शंसे</strong>ति । यावता यावन्ति[^२] तावन् नित्यानि शास्त्रनोदितत्वाद् एव क्रियन्ते न तेषां फलम् अभिसंधेयम् । न हि तानि फलार्थानि । यान्य् अनित्यानि[^३] तत्रापि प्रतिकर्म प्रायशः फलान्य् उक्तान्य् एव &ldquo;वारिदस् तृप्तिम् आप्नोति&rdquo; (म्ध् ४।२३०), &ldquo;स्वर्गम् आयुश्[^४] च&rdquo; (आप्ध् १।५।१५) इत्यादीनि च । यत्रापि नोक्तम् इव मन्येत तत्रापि स्वर्गादि साधितम् एव । यानि जातकर्मादीनि संस्कारकर्माणि तानि संस्कार्यविशेषोक्तस्य क्रियाफलेनैव फलवन्ति नादृष्टम् आकांक्षन्ति । यान्य् अपि नैमित्तिकानि द्रव्यशुद्ध्यादीनि चाण्डालस्पर्शनस्नानादीनि तान्य् अपि दृष्टप्रयोजनान्य् एव । शुद्धये हि तानि[^५] क्रियन्ते, अशुद्धैर् व्यवहारप्रतिषेधात् । प्रायश्चित्तानि चानन्तरम् उक्तप्रयोजनान्य् एव । अतो न विद्मः कस्य वास्य कर्मणः फलम् अभिजिज्ञास्यते ।</p>
</li>
<li>
<p><span style="text-decoration-underline;">प्रतिषेधानाम्</span> । &ldquo;शरीरजैः कर्मदोषैः&rdquo; (म्ध् १२।९) इत्यादिना[^६] तेषाम् एव वक्ष्यमाणत्वात् । तथाप्रतिषेधानुष्ठानम् अपि शास्त्रचोदितम् एव ।</p>
</li>
<li>
<p><span style="text-decoration-underline;">ननु</span>[^७] तत्र फलार्थित्वे हि न सर्वविषयो ऽधिकारः स्यात् । अर्थिता वाधिक्रियेत ।</p>
</li>
<li>
<p><span style="text-decoration-underline;">उच्यते</span> । नैवात्र तादृशं फलम् अभिधीयते यत् काम्यते । अनिष्टफलदर्शनम् अत्र क्रियते । नैव तत् काम्यते । नैव च कश्चिद् अनिष्टप्राप्तिम् इच्छति । अतः सर्वविषयतासिद्धिः । यद् अप्य् उच्यते &ldquo;शास्त्रं चोदितं[^८] प्रतिषेधानुष्ठानं क्रियते,&rdquo; अत्यल्पम् इदम् उच्यते । एवं तत्रानुष्ठानम्[^९] इति । सर्वम् एव शास्त्रनोदितं क्रियते ।</p>
</li>
<li>
<p><span style="text-decoration-underline;">किं तु</span> तच् छास्त्रं फलार्थिनः कस्यचित् कर्तव्यतां स्थापयति । कस्यचिद् अन्तरेण फलं नैमित्तिकत्वेन । इह तु यावज्जीवम् इव निमित्तश्रुतेर् अभावात् किमर्थं प्रतिषिद्धं न क्रियत इति ।</p>
</li>
<li>
<p><span style="text-decoration-underline;">उपेक्षायां</span>[^१०] प्रत्यवायश् च दृश्यते- &ldquo;जिघांसया ब्राह्मणस्य नरकं प्रतिपद्यते&rdquo; (म्ध् ११।२०५) इति ।</p>
</li>
<li>
<p><span style="text-decoration-underline;">ननु</span> च यत् प्रतिषिद्धं ब्राह्मणवधादि न तच् छास्त्रचोदितम् । शास्त्रनोदितस्य हि शास्त्रीयेण फलेन संबन्धो युक्तः, यथा &ldquo;स्वर्गकामो यजेत&rdquo; इति । शास्त्रतो हि यागस्य कर्तव्यताप्रतिपत्तिर् नान्यतः । इह तु द्वेषादिना लौकिकी प्रवृत्तिर् अशास्त्रीया । न चाशास्त्रीयस्य शास्त्रीयेण फलेन संबन्धो न्याय्यः । यद् अप्य् उक्तम् &ldquo;उपेक्षायां प्रत्यवायः प्रदर्शितः&rdquo; इति, किमित्य् अत्राकांक्षा[^११] । यावता द्विषन्तं प्रति वर्तमानस्य[^१२] न कर्तव्यम्&quot; इति शास्त्रतो ऽवगतिर् जायते, तावता वाक्यार्थसमाप्तिः । किम् अत्र पदम् अस्ति यदाकांक्षीत[^१३] ।</p>
</li>
<li>
<p><span style="text-decoration-underline;">एतद्</span> विविच्यमानं महान्तं ग्रन्थविस्तारम् आक्षिपति । संक्षेपस् त्व् अयम् । &ldquo;न हिंस्याद् भूतानि&rdquo; इति प्रतिषेधविधेः प्रतिषेधो भावार्थः । कर्तृकरण इति च श्रूयते[^१४] । तत्र विधेस्[^१५] तावन् नियोज्यविषयाकांक्षा[^१६] । तत्र नियोज्यस्येयम् अवगतिर् भवति- &ldquo;न[^१७] मयैतत् कर्तव्यम्&rdquo; । नार्थस् तत्र नियुक्तः, पुरुषनियोगरूपत्वाद् विधेः । स चात्र नियोज्यो लौकिक्या द्वेषलक्षणया प्रवृत्त्यार्थेन प्रवर्तमानहिंसास्वभावोपदेशेन समर्पितः । यः स्वेच्छया हनने प्रवर्तते स हन्याद् इति । न चैतेन युज्यते स ह्य् अत्र विधेर् विषयः । न चेति शून्येषु भावार्थस्यान्यतः प्राप्तत्वात् पुरुषोपलक्षणत्वात् स्वेन विषयत्वेन विधेः संबन्धः । यश् चासौ नियोज्यः स न तीर्थत्वेन नियोज्यभावम् आत्मनः प्रतिपद्यते । यावत् तद्विषयस्य प्रतिषिध्यमानस्य नानिष्टफलताम् अध्यवस्यति । तथा हि लोके व्युत्पत्तिः । &ldquo;सभ्यायाङ्गुलिर् देया&rdquo; इति वदन् प्रतिषिद्धे तदतिक्रमणे[^१८] तदनुष्ठीयमानम् अनर्थहेतुतया प्रतिपन्नम् । न च[^१९] लौकिकीं व्युत्पत्तिम् अवमृज्य हेत्वन्तरम् उपन्यासम् अर्हति । तत्राश्रुताप्य्[^२०] अनिष्टफलता प्रतिषेधसामर्थ्यात् कल्पयितुं युक्ता, किं पुनर् यत्र श्रूयत एव । न हि श्रुतस्योत्सर्गो न्याय्यः । न चात्र वादमात्रोपलक्षकत्वं नरकादिफलं श्रुतियुक्तम् उक्तेन न्यायेन फलापेक्षान्वयः सकाशात् ।</p>
</li>
<li>
<p>किं चार्थवादा विधिविशेषा भवन्ति । न चेह कश्चिद् विधिः श्रुतः प्रकृतो वा, कर्मफलसंबन्धस्यैव प्राधान्येन प्रतिपादयिष्यमाणत्वात् । न ह्य् अत्र कर्माणि विधीयन्ते । अतश् च तेषां फलसंबन्ध उच्यते । न चैतावता भवन्ति वाक्यशतान्य् अनर्थकानि । भवन्तु अर्हन्तु स्मृतिकारणं तावद् एतद् दर्शनम् । न ह्य् अन्यथैतानि वाक्यानि व्याख्यातुं शक्यन्ते । अविधिशेष इह नास्ति ।</p>
</li>
<li>
<p><span style="text-decoration-underline;">गुणवादेनैतद्</span> व्याख्यानं शास्त्रकाराणाम् अपि भ्रान्तिर् इति चेत् ।</p>
</li>
<li>
<p><span style="text-decoration-underline;">न</span> । नैवंवादिन आत्मनः प्रकर्षतो महर्षीन् अवजानते ।</p>
</li>
<li>
<p>अघं पापम् । <strong>अनघेति</strong> संबोधनम् निष्कल्मषतया स्तुत्यर्थम् । <strong>शंसेति</strong> वाग्यतो वर्तते ॥ १२।१ ॥</p>
</li>
</ul>
<blockquote>
<p><strong>स तान् उवाच धर्मात्मा महर्षीन् मानवो भृगुः ।</strong><br>
<strong>अस्य सर्वस्य शृणुत कर्मयोगस्य निर्णयम् ॥ १२।२ ॥</strong></p>
</blockquote>
<p>पृष्टप्रतिवचनम् एतत् । यद् अहं पृष्टः शृणु तत् । <strong>कर्मणो योगम्</strong> इति संबन्धः । स च प्रकृतत्वात् फलेनैव विज्ञेयः ॥ १२।२ ॥</p>
<blockquote>
<p><strong>शुभाशुभफलं कर्म मनोवाग्देहसंभवम् ।</strong><br>
<strong>कर्मजा गतयो नॄणाम् उत्तमाधममध्यमाः ॥ १२।३ ॥</strong></p>
</blockquote>
<p>शुभस्य निर्देशो दृष्टान्ततया, मनोवाग्व्यापारविध्यर्थो वा मनसो वाचो देहाच् च संभवति <strong>कर्म</strong>[^२१] । <strong>कर्म</strong>शब्दो न चेज्यायाम् एव कायपरिस्पन्दे वर्तते । किं तर्हि, क्रियामात्रे[^२२] योगध्यानवचनात्मके ऽपि । <strong>फल</strong>शब्दः प्रत्येकम् अभिसंबध्यते । शुभफलम्[^२३] अशुभफलं च । नैवं विज्ञेयं कायव्यापारसाधनाद् एव[^२४] कर्मानुष्ठानाच् छुभाशुभफलप्राप्तिः । अपि तु मनोवाक्कायसंभवाद् अप्य् एवम् एव । तस्माद् अपि त्रिविधात् कर्मणस् तु विधीयते फलप्राप्तिः ॥ १२।३ ॥</p>
<blockquote>
<p><strong>तस्येह त्रिविधस्यापि त्र्यधिष्ठानस्य देहिनः ।</strong><br>
<strong>दशलक्षणयुक्तस्य मनो विद्यात् प्रवर्तकम् ॥ १२।४ ॥</strong></p>
</blockquote>
<p><span style="text-decoration-underline;">ननु</span> च &ldquo;दण्ड्यान् यजेत&rdquo; &ldquo;न हिंस्यात्&rdquo; इति शुभम् अशुभं च । ते सर्वे कायव्यापारसाध्ये । दानेनात्मनः[^२५] स्वत्वनिवृत्तिः परस्य च स्वत्वसंपादनं तच् च पूर्वं &ldquo;दक्षिणेन हस्तेन&rdquo; इत्यादि विहितिम् । यागो ऽपि प्रयोगरूपो ऽवभृथान्तः कायव्यापारनिर्वर्त्यो भवति । एवं संघातदण्ड्याद्यविद्या[^२६] तु कायिकतया प्रसिद्धैव । तत्र किं तत् कर्म यन् मनसः संभवति ।</p>
<ul>
<li>
<p><span style="text-decoration-underline;">अत आह</span> अर्थस्यास्य <strong>मनो</strong> <strong>विद्यात् प्रवर्तकम्</strong> । मनसो हि व्यापाराः सर्वे[^२७] दर्शनादयः । न च त्रिष्व् असत्सु भौतिको व्यापारः । तथा हि प्रथमं तावन् मनसायम् अर्थं संपश्यत्य् अयम् ईदृश एव तस्य[^२८] वस्तुनः सुखं दुःखं वास्य कारणं[^२९] तत आयत्ते &ldquo;कथम् एतन् मनः संपद्यते&rdquo; । ततो ऽध्यवस्यति &ldquo;संपादयाम्य् अतो नेदम्&rdquo; इति । तत्र उदरे क्रियाप्रधाने कायपरिस्पन्दरूपवाग्व्यवहारश् च । अतः सर्वस्य मनः प्रवर्तकं प्रेषापूर्वकारिणः</p>
</li>
<li>
<p>अबुद्धिपूर्वं तु नावश्यं सद्दर्शनादयः पूर्वभाविरूपस्य ताद्रूप्येण ग्रहणम् — यथा मद्ये वर्णसादृश्यात्[^३०] पानकबुद्ध्या प्रवृत्तिः, संतमासंभवात्[^३१] तया परस्त्रीषु, अन्यत् तु दैवोपनिपतितम्, यथा सुप्तस्य हस्तसंचारपार्श्वपरिवर्तनादिना मशकादिप्राणिवधः — तत्रापि कर्तृत्वम् उपपादितं प्रायश्चित्तेषु प्रवृत्तिहेतुः ।</p>
</li>
<li>
<p><strong>त्रिविधस्य</strong>,[^३२] वाङ्मनःकायसाधनभेदेन । <strong>त्र्यधिष्ठानस्य</strong>, उत्तमाधममध्यमगतिभेदेन । <strong>दशलक्षणयुक्तस्य मनः</strong> कायकर्मणोः प्रत्येकं त्रैविध्यं वाङ्मयं चतुर्विधम् । एतानि दशलक्षणानि । तान्य् उपरिष्टाद् वक्ष्यति ॥ १२।४ ॥</p>
</li>
</ul>
<blockquote>
<p><strong>परद्रव्येष्व् अभिध्यानं मनसानिष्टचिन्तनम् ।</strong><br>
<strong>वितथाभिनिवेशश् च त्रिविधं कर्म मानसम् ॥ १२।५ ॥</strong></p>
</blockquote>
<p><strong>अभिध्यानं</strong> नाम परद्रव्यविषयेर्ष्याबुद्ध्या परद्रव्याभिभवानुचिन्तनम्- &ldquo;कियद् अश्वगोधनं कियद् वाजाविकम् इति च विभवो ऽश्वाः धिग्दैवं कस्माद् अस्येयती समृद्धिः, अथ च कथं नामैतस्यापहरेयम्, अथ वा साधुर् भवति यद्य् एतस्यैतन् न भवति&rdquo; ।</p>
<ul>
<li>
<p><span style="text-decoration-underline;">अन्ये</span> त्व् आहुर् एतद् धनं समभिभवति ।</p>
</li>
<li>
<p><strong>अनिष्टचिन्तनं</strong> परस्येत्य् अभिसंबध्नन्ति । परवधोपायचिन्तनम्- &ldquo;यदि म्रियते,&rdquo; &ldquo;तन् ममास्तु&rdquo; इति वा ।</p>
</li>
<li>
<p><span style="text-decoration-underline;">ननु</span> च परद्रव्याभिध्यानम्[^३३] एवोक्तम् । अनेनैव सिद्धे तद् अनर्थकम् ।</p>
</li>
<li>
<p>सामान्यशब्दो ह्य् अयम् । यद् अनिष्ठम् अनभिप्रेतं परस्य तन् न चिन्तनीयम् । धननाशो ऽपि परस्य नैवेष्टः । एतद्भयाच् च किंचन परस्येत्य् एतन् न व्याहरन्ति । अनिष्टं च यत् प्रतिषिद्धं तद् व्याचक्षते ।</p>
</li>
<li>
<p>अस्मिन्न् अपि पक्षे परद्रव्याभिध्यानं प्राधान्यार्थम् एव ।</p>
</li>
<li>
<p>एवं <strong>वितथाभिनिवेशो</strong> ऽपि । पूर्वपक्षार्थस्य सिद्धान्तत्वेन ग्रहणम्, विज्ञानवादः, वेदाप्रामाण्यम्,[^३४] अनात्मताग्रह इत्येवमादि ।</p>
</li>
<li>
<p><span style="text-decoration-underline;">अन्ये</span> तु नित्यनिरामिषद्वेषम् आहुः ।</p>
</li>
<li>
<p>इयं च त्रिविधाकुशला मानसी प्रवृत्तिः । अतो ऽन्या कुशला । अस्पृहा परद्रव्येषु, दया सर्वसत्त्वेषु, श्रद्धा धर्माद्यस्तित्वादिषु । तथा च भगवान् व्यासः ।</p>
</li>
<li>
<p>अनभिध्या परस्वेषु सर्वसत्त्वेषु सौहृदम् ।</p>
</li>
<li>
<p>धर्मिणां फलम् अस्तीति त्रिविधं मनसा स्मरेत् ॥ १२।५ ॥</p>
</li>
</ul>
<blockquote>
<p><strong>पारुष्यम् अनृतं चैव पैशुन्यं चापि सर्वशः ।</strong><br>
<strong>असंबद्धप्रलापश् च वाङ्मयं स्याच् चतुर्विधम् ॥ १२।६ ॥</strong><br>
<strong>अदत्तानाम् उपादानं हिंसा चैवाविधानतः ।</strong><br>
<strong>परदारोपसेवा च शारीरं त्रिविधं स्मृतम् ॥ १२।७ ॥</strong></p>
</blockquote>
<p>शास्त्रीयाप्राधान्यतयास्य्<strong>आदत्तानाम्</strong> असद्भ्य <strong>उपादानं</strong> दुष्टं चैव । तथा कुमार्यादि<strong>परदारादाव्</strong> अपि । विपरीतधर्मादानं परित्राणम् इन्द्रियसंयमश् च । इदं मनोवाग्देहभेदेन दशविधम् । प्रवृत्तिकुशलाकुशलविभागेन विंशतिप्रकाराः ॥ १२।७ ॥</p>
<blockquote>
<p><strong>मानसं मनसैवायम् उपभुङ्क्ते शुभाशुभम् ।</strong><br>
<strong>वाचा वाचा कृतं कर्म कायेनैव च कायिकम् ॥ १२।८ ॥</strong></p>
</blockquote>
<p><span style="text-decoration-underline;">परस्य</span> मनस्तापो येन जन्यते कर्मणा ततो <strong>मानसं</strong> दुःखम् आप्नोतीति केचित् ।</p>
<ul>
<li><span style="text-decoration-underline;">वयं</span> तु ब्रूमो यत् त्रिविधं मानसम् उक्तं ततो मनोदुःखाप्तिः । एवम् उत्तरयोर् अपि ॥ १२।८ ॥</li>
</ul>
<blockquote>
<p><strong>शरीरजैः कर्मदोषैर् याति स्थावरतां नरः ।</strong><br>
<strong>वाचिकैः पक्षिमृगतां मानसैर् अन्त्यजातिताम् ॥ १२।९ ॥</strong></p>
</blockquote>
<p>भूयस्त्वाभिप्रायम् एतत् । प्रायेणैतासां जातीनाम् एतानि यथाविभागं निमित्तानि । न त्व् अयं नियमः । तथा महापातकिनां तिर्यक् पर्यटन्तीति वक्ष्यतीति (च्ड़्। म्ध् १२।५५ड़्) । <strong>पक्षिमृग</strong>ग्रहणं तिर्यग्जातिमात्रप्रदर्शनार्थम् । मनोवाक्कायकर्मणाम् उत्तरोत्तरस्य गुरुत्वप्रदर्शनार्थपरम्[^३५] ॥ १२।९ ॥</p>
<blockquote>
<p><strong>वाग्दण्डो ऽथ मनोदण्डः कायदण्डस् तथैव च ।</strong><br>
<strong>यस्यैते निहिता बुद्धौ त्रिदण्डीति स उच्यते ॥ १२।१० ॥</strong></p>
</blockquote>
<p>दमनं <strong>दण्डः</strong> । <strong>वाचो दण्डः</strong> पारुष्याप्रवृत्तिः । एवम् उत्तरयोर् अपि । <strong>यस्यैते</strong> दण्डा <strong>बुद्धौ निहिता</strong> &ldquo;नैतन् मया कर्तव्यम्&rdquo; इति यो न स्खलति <strong>स त्रिदण्डीत्य् उच्यते</strong> । न त्व् अनार्यो गुरुकाष्ठदण्डं धारयति ॥ १२।१० ॥</p>
<blockquote>
<p><strong>त्रिदण्डम् एतन् निक्षिप्य सर्वभूतेषु मानवः ।</strong><br>
<strong>कामक्रोधौ सुसंयम्य</strong>[^३६]** ततः सिद्धिं निगच्छति**[^३७]** ॥ १२।११ ॥**</p>
</blockquote>
<p>त्रयाणां दण्डानां समाहारस् <strong>त्रिदण्डम्</strong> । पात्रादिदर्शनाद् अस्त्रियां भाषणात् (च्ड़्। पान् २।४।१७) । बुद्धौ <strong>निक्षिप्य</strong> बुद्धौ कृत्वा । <strong>सर्वभूतेष्व्</strong> अघातकत्वं चावस्थितं त्रिदण्डं वा निहितम् । <strong>कामक्रोधयोः</strong> <strong>संयमः</strong> <strong>सु</strong> साधुः । <strong>ततः सिद्धिं</strong> मोक्षाख्यां <strong>गच्छति</strong> प्राप्नोति । आध्यात्मिकत्वोपन्यास उपक्रमो ऽयम् । कस्य पुनर् एषा सिद्धिः कस्य वामुत्र[^३८] विकारकर्मफलानां भोक्तृत्वम् । भस्मान्तं शरीरम् । न च ततो ऽयम् उपलभामहे । तेन सर्वेषु[^३९] धर्माधर्मेष्व् अधिकारिपुरुषं प्रदर्शयितुकामः प्रारभते ॥ १२।११ ॥</p>
<blockquote>
<p><strong>यो ऽस्यात्मनः कारयिता तं क्षेत्रज्ञं प्रचक्षते ।</strong><br>
<strong>यः करोति तु कर्माणि स भूतात्मोच्यते बुधैः ॥ १२।१२ ॥</strong></p>
</blockquote>
<p><strong>अस्य</strong> शरीरस्य क्रियापरिस्पन्दात्मिकां[^४०] क्रियां स्वयं प्रवर्तयिता । प्रयत्नवशेनास्य कर्तृत्वम् । स <strong>क्षेत्रज्ञः</strong> । <strong>अस्यात्मन</strong> इति समानाधिकरणे षष्ठी । <strong>आत्म</strong>शब्दस्य शरीरे वृत्तिः,[^४१] तस्यापि आत्मार्थत्वात् । <strong>यः करोति</strong> पानादिलक्षणं[^४२] तज्जन्यो यः शरीराख्यः कर्ता <strong>स भूतात्मोच्यते</strong> पृथिव्यादिभूतसंघातः, जघन्यत्वात् । भूतविकार आत्मा <strong>भूतात्मा</strong> । तथा चोक्तम् &ldquo;द्वाव् आत्मानाव् अन्तरात्मना शरीरात्मना&rdquo; ॥ १२।१२ ॥</p>
<blockquote>
<p><strong>जीवसंज्ञो ऽन्तरात्मान्यः सहजः सर्वदेहिनाम् ।</strong><br>
<strong>येन वेदयते सर्वं सुखं दुःखं च जन्मसु ॥ १२।१३ ॥</strong></p>
</blockquote>
<p>किं पुनर् अयं जीवो नाम यावता क्षेत्रज्ञम् एव जीवं मन्यन्ते । द्वौ चात्रोपलभ्येते- शरीरम् अहंप्रत्ययविज्ञेयश् <strong>चान्तरात्मा</strong> । ततो <strong>ऽन्यः</strong> कश्चिज् जीवो नाम ।</p>
<ul>
<li>
<p><span style="text-decoration-underline;">केचित्</span> तावद् आहुः महदादिभूतसूक्ष्मपरिवेष्टितं[^४३] लिङ्गं यत् पठ्यते &ldquo;संसरति निरुपभोगं भावैर् अधिवासितं[^४४] लिङ्गम्&rdquo; (साम्क् ४०) इति । <strong>येने</strong>तिकरणत्वं च वेदनं प्रति तस्योपपद्यते । तद् धि स्थूलभूतानाम् आश्रयः, तस्यैव शरीराख्यबाह्यभूताश्रयत्वात् । शरीरे च सत्य् आत्मनः सुखदुःखभोक्तृत्वम् । अतो <strong>येनेति</strong> करणविभक्त्योच्यते ।</p>
</li>
<li>
<p><span style="text-decoration-underline;">अन्ये</span> तु मन्यन्ते- अन्तःकरणं मनोबुद्ध्यहंकाररूपं जीवः । तस्य चान्तःकरणसंज्ञत्वाद् युक्त एव करणविभक्त्या निर्देशः ।</p>
</li>
<li>
<p><strong>अन्तरात्म</strong>शब्दश् च तादर्थ्याद् युक्त एव । <strong>सहज</strong>शब्दश् च[^४५] आ मोक्षप्राप्तेर् आ प्रलयाच् च तदवियोगेन[^४६] ॥ १२।१३ ॥</p>
</li>
</ul>
<blockquote>
<p><strong>ताव् उभौ भूतसंपृक्तौ महान् क्षेत्रज्ञ एव च ।</strong><br>
<strong>उच्चावचेषु भूतेषु स्थितं तं व्याप्य तिष्ठतः ॥ १२।१४ ॥</strong></p>
</blockquote>
<p><strong>उच्चावचेषु</strong> बहुविधेषु नानारूपेषु <strong>भूतेषु</strong> सर्वेषु यः <strong>स्थितो</strong> <strong>व्याप्य</strong> तानि भूतानि । <strong>तिष्ठतः</strong> संश्रयतः । अतश् च सर्वकर्मकर्तृत्वम्, तिष्ठतेर् अनेकार्थत्वात् ।</p>
<ul>
<li>को ऽसाव् <strong>उच्चावचेषु भूतेषु</strong> <strong>व्याप्य</strong> स्थितः ।</li>
</ul>
<blockquote>
<p>परमात्मा चेतनाचेतनजगत्परित्यक्तः परमानन्दरूपः परस्ताच् च प्रतिपादयिष्यते ।<br>
भूतसंपृक्तौ** भूतानि पञ्च । **महान्** इति[^४७] । येन वेदयत इत्य् उक्तः । **क्षेत्रज्ञः** &ldquo;अस्यात्मनः&rdquo; (म्ध् १२।१२) इति ।</p>
</blockquote>
<ul>
<li>
<p>यथाव्याप्त्यापक्षे[^४८] ऽपि द्वितीय<strong>स्थितं</strong> <strong>तम्</strong> इति । संश्रयणं च तत्कारणत्वात् सर्वस्यास्य जगतः । कार्यं च कारणम् आश्रयत्य् अतो ऽपेक्षैव संश्रयणम् । तथा च भवान् व्यासः-</p>
</li>
<li>
<p>द्वाव् इमौ पुरुषौ लोके क्षरश् चाक्षर एव च ।</p>
</li>
<li>
<p>क्षरः सर्वाणि भूतानि कूटस्थो ऽक्षर उच्यते ॥ (भ्ग् १५।१६)</p>
</li>
</ul>
<p>क्षरशब्देन सर्वं चैतद् उच्यते, चाराचरप्रपञ्चरूपम् । अक्षरं प्रकृतिकारणम् कूटस्थशब्देन, कारणरूपतया प्रलये ऽप्य् अविनाशात् । अथ वा क्षरं शरीरम् अक्षरः क्षेत्रज्ञः । कूटस्थत्वं तु तस्यामोक्षप्राप्तेः कर्तृत्वभोक्तृत्वानिवृत्त्या-</p>
<ul>
<li>
<p>उत्तमः पुरुषस् त्व् अन्यः परमात्मेत्य् उदाहृतः ।</p>
</li>
<li>
<p>यो लोकत्रयम् आविश्य बिभर्त्य् अव्यय ईश्वरः ॥ (भ्ग् १५।१७) ॥ १२। १४ ॥</p>
</li>
</ul>
<blockquote>
<p><strong>असंख्या मूर्तयस् तस्य निष्पतन्ति शरीरतः ।</strong><br>
<strong>उच्चावचानि भूतानि सततं चेष्टयन्ति याः ॥ १२।१५ ॥</strong></p>
</blockquote>
<p><strong>मूर्ति</strong>शब्देन यावत् किंचिद् भौतिकं कार्यकारणम् इति शक्तिश् च तद् उच्यते । तद् एतत् सर्वं तस्य परमात्मनः शरीरात् प्रादुर् भवति । स्वभाव एव तस्य <strong>शरीरम्</strong> । शिलापुत्रकस्य शरीरम् इतिवद् भेदेन व्यपदेशः । <strong>असंख्या</strong> अनन्ताः । समुद्राद् इवोर्मयः । <strong>निष्पतन्ति</strong> प्रादुर् भवन्तीत्य् उक्तम् । ताभिः प्रादुर्भूताभिर् इदं जगच् चेष्टते सक्रियं भवतीत्य् अर्थः । शरीरेन्द्रियविज्ञानैर् विना चेष्टाया अभावाच् <strong>चेष्टयन्तीत्य्</strong> उच्यते ।</p>
<ul>
<li><span style="text-decoration-underline;">अन्ये</span> तु <strong>शरीरतः</strong> प्रधानं च परमात्मनः शरीरं तदधीनप्रवृत्तित्वात्, नात्र भूतानि[^४९] ॥ १२।१५ ॥</li>
</ul>
<blockquote>
<p><strong>पञ्चभ्य एव भूतेभ्यः</strong>[^५०]** प्रेत्य दुष्कृतिनां नृणाम् ।**<br>
**शरीरं यातनार्थीयम् अन्यद् उत्पद्यते ध्रुवम् ॥ १२।१६ ॥**</p>
</blockquote>
<p><strong>पञ्चभ्यो भूतेभ्यो</strong> ऽन्यच् छरीरं <strong>प्रेत्योत्पद्यते</strong> । एतद् उक्तं भवति । शुक्रशोणितम् अन्तरेणैव पाञ्चभौतिकं शरीरम् उत्पद्यते । <strong>दुष्कृतीनां</strong> च पाञ्चभौतिकं <strong>शरीरं</strong> पुण्यक्र्ताम् तु तैजसाकाशमात्राणि[^५१] भवन्ति । यथोक्तम् &ldquo;वायुभूतः खमूर्तिमान्&rdquo; (म्ध् २।८२) इति । <strong>यातना</strong> पीडातिशयः । तद्<strong>अर्थीयम्</strong>,[^५२] यद्[^५३] अतिदृढम् अलौकिकदुःखसहिष्णुः ॥ १२।१६ ॥</p>
<blockquote>
<p><strong>तेनानुभूय ता यामीः शरीरेणेह यातनाः ।</strong><br>
<strong>तास्व् एव भूतमात्रासु प्रलीयन्ते विभागशः ॥ १२।१७ ॥</strong></p>
</blockquote>
<p><strong>यमो</strong> नाम देवताविशेषो दुष्कृतिनां निग्रहादिकृत् । तद्दृष्टा <strong>यातना</strong> अस्य । <strong>ता</strong> <strong>अनुभूय</strong> तेन[^५४] पाञ्चभौतिकेन <strong>शरीरेण</strong> । तानि शरीराणि पुनः <strong>प्रलीयन्ते</strong> <strong>तासु</strong> सूक्षमासु <strong>भूतमात्रासु</strong> ॥ १२।१७ ॥</p>
<blockquote>
<p><strong>सो ऽनुभूयासुखोदर्कान् दोषान् विषयसङ्गजान् ।</strong><br>
<strong>व्यपेतकल्मषो ऽभ्येति ताव् एवोभौ महौजसौ ॥ १२।१८ ॥</strong></p>
</blockquote>
<p><strong>विषयसङ्गात्</strong> प्रतिषिद्धविषयोपसेवनात् प्रतिषिद्धान् ततः सङ्गाच् च ये <strong>जाता दोषाः</strong> पापनिर्मिताः । नरकाद् दुःखान्य् अनुभूय तेन च दुःखोपभोगेन <strong>व्यपेतकल्मषो</strong> ऽपहतपाप्मा चेति । <strong>ताव् एवोभौ महौजसौ</strong> ।</p>
<ul>
<li>
<p><span style="text-decoration-underline;">काव् उभौ</span> । महान् क्षेत्रज्ञश्[^५५] च तौ प्रकृतौ । अनन्तरश्लोकेन च क्षेत्रज्ञ एवानुभाविता सुखदुःखयोः । <strong>स</strong> इति च तस्यैव परामर्शो ऽतः क्षेत्रज्ञम् अभ्येतीति प्राप्तम् । तच् च विरुद्धम् । स एव प्राप्यः प्रापकश् च ।</p>
</li>
<li>
<p><span style="text-decoration-underline;">सत्यम्</span>, औपचारिको भेदो ऽभिप्रेतः । <strong>अभ्येती</strong>त्य् अयम् अर्थः एतावन्मात्रशेषो भवति । यद् उत क्षेत्रज्ञतया प्राणादिसंघातात्मकेन महान् इति व्यपदिष्टेन फलेषु तावन्मात्रः परिशिष्यते । लिङ्गजीवश् च क्षेत्रज्ञः ।</p>
</li>
</ul>
<blockquote>
<p><span style="text-decoration-underline;">अन्ये</span> तु महत्परमात्मानाव् इति व्याचक्षते ।<br>
सुखोदर्कान्** क्षीणे पाप उत्तरकालं सुखम् अनुभूयते । प्रतिपन्थिनि[^५६] पापे स्वल्पे ऽपि न सुखोत्पत्तिः । यथा स्वल्पे ऽप्य् अजीर्णे न भोजनं सुखाय ॥ १२ १८ ॥</p>
</blockquote>
<blockquote>
<p><strong>तौ धर्मं पश्यतस् तस्य पापं चातन्द्रितौ सह ।</strong><br>
<strong>याम्यां प्राप्नोति संपृक्तः</strong>[^५७]** प्रेत्येह च सुखासुखम् ॥ १२।१९ ॥**</p>
</blockquote>
<p><span style="text-decoration-underline;">ननु</span> च यदि <strong>तौ</strong> महान् क्षेत्रज्ञश् च संबध्येते ततस् तस्य पश्यत इति <strong>तस्ये</strong>ति कः संबध्यते ।</p>
<ul>
<li>
<p><span style="text-decoration-underline;">जीव इति</span> केचित् ।</p>
</li>
<li>
<p><span style="text-decoration-underline;">उक्तं</span> च &ldquo;स एव क्षेत्रज्ञः स एव जीवः&rdquo; इति ।</p>
</li>
<li>
<p><span style="text-decoration-underline;">अथ</span> लिङ्गम् ।</p>
</li>
<li>
<p><span style="text-decoration-underline;">ननु</span> च महच्छब्देन तद् एवोक्तम् ।</p>
</li>
<li>
<p><span style="text-decoration-underline;">अथान्तःकरणं</span> महद्बुद्ध्यादि</p>
</li>
<li>
<p><span style="text-decoration-underline;">तत्रापि</span> कः संबन्धो लिङ्गस्य धर्माधर्माभ्याम् । तद् धि सूक्ष्मं भूतरूपम् एव । यथोक्तम् &ldquo;तेषाम् इदं तु सप्तानाम्&rdquo; इत्य् अत्रान्तरे ।</p>
</li>
<li>
<p><span style="text-decoration-underline;">अतो मन्यामहे</span> यद् एवान्यैर् व्याख्यातम् अस्ति पूर्वश्लोके[^५८] &ldquo;ताव् एवोभौ&rdquo; (म्ध् १२।१८) इति &ldquo;महत्परमात्मानौ&rdquo; बुध्येते इति, तद् एव युक्तं[^५९] पश्यामः । तयोर् हि दृष्टान्त उपपद्यते । महतः करणस्य सतः[^६०] कर्तृत्वोपचारात्, काष्ठानि पचन्तीति यथा ।** तस्येति** च क्षेत्रज्ञस्य परामर्शभेदोपपत्तिः ।</p>
</li>
<li>
<p>परमात्मनश् च क्षेत्रज्ञाश्रययोर् धर्माधर्मयोर् दृष्टान्तवचनं सर्वस्य सुखदुःखोपबोगस्य तदधीनताख्यापनार्थम् । यथोक्तम्,</p>
</li>
<li>
<p>ईश्वरप्रेरितो गच्छेत् स्वर्गं वाश्वरभ्रम् एव वा । (म्ध् ३।३१।२७)</p>
</li>
</ul>
<p>प्रेरणा च धर्माधर्मनियमितेच्छैव ।</p>
<ul>
<li>
<p><span style="text-decoration-underline;">ननु</span> च धर्माधर्मयोर् इच्छां प्रति नियन्तृत्व ऐश्वर्यं हीयते ।</p>
</li>
<li>
<p><span style="text-decoration-underline;">तथा</span> शारीरके दर्शितम्, यथेह राजा सेवानुरूपं ददाति न च तस्येश्वरत्वम् अपैति । अतो महत्परमात्मानौ पश्यत इति व्यपदिश्यते ।</p>
</li>
<li>
<p><strong><span style="text-decoration-underline;">तस्येति</span></strong> क्षेत्रज्ञज्ञानम् । तद् अप्य् अयुक्तम्, उत्तरग्रन्थविरोधात् । <strong>याम्यां</strong>[^६१]** प्राप्नोति संपृक्त** इति । न हि परमात्मना कस्यचित् संपर्कः संबन्ध उच्यते । न च परमात्मना कश्चित् संबन्धो ऽपि ।</p>
</li>
<li>
<p><span style="text-decoration-underline;">एवं</span> तर्ह्य् अत्र[^६२] <strong>याभ्याम्</strong> इति नैवं महत्परमात्मानौ संबध्येते । किं तर्हि, धर्मः पापं च, तयोर् अपि प्रकृतत्वात् । <strong>तौ धर्मं पश्यतस् तस्य पापं चेति</strong> ।</p>
</li>
<li>
<p>यदि महच्छब्देनान्तःकरणम् उच्यते, सुतराम् अनुपपत्तिः । न हि परमात्मनो द्रष्टृत्वे करणापेक्षा[^६३] । अधिकरणम् एव हि बोधिपरमात्मस्वरूपम् &ldquo;अभ्येति ताव् एव चोभौ&rdquo; (म्ध् १२।१८) इति । कीदृशम् एतद् अभिगमनम् । यदि तद्भावापत्तिः सा नैव कल्मषव्यपायमात्रसाध्या । अथ तत्प्राप्तिप्रवणता, सापि[^६४] नैव प्रलीनेषु भूतेष्व् अशरीरस्य भवति ।</p>
</li>
<li>
<p>तस्मात् <strong>तौ धर्मं पश्यतस् तस्य,</strong> तस्यैवात्मन इति पूर्ववन् नेयम् ॥ १२।१९ ॥</p>
</li>
</ul>
<blockquote>
<p><strong>यद्य्</strong>[^६५]** आचरति धर्मं स प्रायशो ऽधर्मम् अल्पशः ।**<br>
**तैर् एव चावृतो भूतैः स्वर्गे सुखम् उपाश्नुते ॥ १२।२० ॥**</p>
</blockquote>
<p><strong>प्रायशो</strong> बाहुल्येन <strong>तैर् एव भूतैर्</strong> महदादिभिर् महाभूतपर्यन्तैः <strong>स्वर्गे सुखम्</strong> आप्नोति ॥ १२।२० ॥</p>
<blockquote>
<p><strong>यदि तु प्रायशो ऽधर्मं सेवते धर्मम् अल्पशः।</strong><br>
<strong>तैर् भूतैः स परित्यक्तो यामीः प्राप्नोति यातनाः ॥ १२।२१ ॥</strong></p>
</blockquote>
<p><span style="text-decoration-underline;">ननु</span> च &ldquo;पञ्चभ्य एव भूतेभ्यः[^६६] शरीरं दुष्कृतिनाम्&rdquo; (म्ध् १२।१६) इत्य् उक्तम्, किम् इदानीम् उच्यते <strong>तैर् भूतैः परित्यक्त</strong> इति ।</p>
<ul>
<li>
<p><span style="text-decoration-underline;">उच्यते</span> । न भौतिकं सरीरं नाप्य् अशरीरस्य यातनाः । किं तर्हि, अत्यन्तविलक्षणे ते मानुषसरीरे ऽतो ऽन्यान्य् एतानि मृदुस्निग्धसुकुमारशरीरारम्भकाण्य् अत्यन्तविलक्षणानि[^६७] ।</p>
</li>
<li>
<p>दुःखाभिघातनिष्कृत्या <strong>परित्यक्त</strong> उच्यते । यानि शरीराणि स्वर्गभोग्यानि[^६८] <strong>तैः परित्यक्तः</strong> ॥ १२।२१ ॥</p>
</li>
</ul>
<blockquote>
<p><strong>यामीस् ता यातनाः प्राप्य स जीवो वीतकल्मषः ।</strong><br>
<strong>तान्य् एव पञ्चभूतानि पुनर् अप्य् एति भागशः ॥ १२।२२ ॥</strong></p>
</blockquote>
<p>प्राग्व्याख्यातो ऽयम् । एतच् चास्यश्लोकचतुष्टयस्य[^६९] तात्पर्यम् । यदि भूयान् अधर्मस् तदा याम्यो यातनाः, न तु स्वल्पे ऽधर्मे, अस्मिन्न् एव लोके ऽसुखानुभवेन[^७०] स्वर्गावाप्तिः ॥ १२।२२ ॥</p>
<blockquote>
<p><strong>एता दृष्ट्वास्य जीवस्य गतीः स्वेनैव चेतसा ।</strong><br>
<strong>धर्मतो ऽधर्मतश् चैव धर्मे दध्यात् सदा मनः ॥ १२।२३ ॥</strong></p>
</blockquote>
<p>स्वल्पार्थो ऽयम् । <strong>धर्मतो ऽधर्मत</strong> इति नञः प्रश्लेषः, धर्माधर्मनिमित्तात् । <strong>जीवस्य</strong> क्षेत्रज्ञस्यात्मनः । <strong>स्वेनैव चेतसा</strong> शास्त्रप्रामान्यात् तदनुभवेत्[^७१] । कृत्स्नशास्त्रार्थफलोपसंहारः ॥ १२।२३ ॥</p>
<blockquote>
<p><strong>सत्त्वं रजस् तमश् चैव त्रीन् विद्याद् आत्मनो गुणान् ।</strong><br>
<strong>यैर् व्याप्येमान् स्थितो भावान् महान् सर्वान् अशेषतः ॥ १२।२४ ॥</strong></p>
</blockquote>
<p>धर्माधर्म्योः कर्मकाण्डोपयोगि यत् तद् उक्तम् । इदानीं विद्याकाण्डम् आरिप्सते । तत्र द्वैताश्रयम् इव तावद् अङ्गार्थं प्रक्रियते । <strong>सत्वा</strong>दयस् <strong>त्रयो गुणा आत्मनः</strong> । नात्रात्मा जीवः । किं तर्हि, <strong>महान्</strong> एव । <strong>आत्म</strong>शब्दः स्वभाववचनो न प्रत्यक्त्ववचनः । निर्गुणो हि पुरुषः ।</p>
<ul>
<li>
<p>अथ वा भोग्यतया भोक्तुर् एवात्मनः संबन्धित्वेन व्यपदिश्यते ।</p>
</li>
<li>
<p><strong>महान्</strong> इति च प्रधानम् एवोच्यते, प्रत्यासत्तेः । आद्या हि विक्रियोद्भूतिः प्रधानस्य महदाख्या । यथा जीवन्त्यौ जीवतौ[^७२] प्रमावस्थावाप्यभवान्[^७३] विकारान् अवस्थितः, प्रकृतित्वात् सर्वविकाराणाम् इदम् उच्यते ॥ १२।२४ ॥</p>
</li>
</ul>
<blockquote>
<p><strong>यो यदैषां गुणो देहे साकल्येनातिरिच्यते ।</strong><br>
<strong>स तदा तद्गुणप्रायं तं करोति शरीरिणम् ॥ १२।२५ ॥</strong></p>
</blockquote>
<p>यद्य् अपि सर्वं त्रिगुणं तथापि <strong>यो यदा गुणः साकल्येन</strong> कार्त्स्न्येन <strong>अतिरिच्यते</strong> आधिक्यं प्राप्नोति पूर्वकर्मातिशयवशात्, <strong>स तदा</strong> पुरुषस्य गुणान्तरम् अभिभवति । अतः शरीरी तद्गुणप्रायो भवति । तदीयम् एव धर्मम् आदर्शयति, गुणान्तरं जहातीव ॥ १२।२५ ॥</p>
<blockquote>
<p><strong>सत्त्वं ज्ञानं तमो ऽज्ञानं रागद्वेषौ रजः स्मृतम् ।</strong><br>
<strong>एतद् व्याप्तिमद् एतेषां सर्वभूताश्रितं वपुः ॥ १२।२६ ॥</strong></p>
</blockquote>
<p>सामान्यम् एतद् एषां लक्षणं व्यापि सर्वप्राणिषु । <strong>ज्ञानं</strong> वेदकम् । <strong>अज्ञानं</strong> मोहः, न यथा मदमूर्च्छाद्यवस्थास्व् अचैतन्यम् एव[^७४] । उभयरूपता <strong>रजः</strong> । रागद्वेषशब्देनोभयधर्मयोग उच्यते । नापि सम्यग्ज्ञानवशानाम् अतिशयेन क्रोधो न चातिप्रमादः[^७५] । तत् तद् रजः । <strong>वपुः</strong> स्वभावः । अनुच्छेदाद् बीजवासनाया आ ब्रह्मप्राप्तिस्थितत्वात्[^७६] ॥ १२।२६ ॥</p>
<blockquote>
<p><strong>तत्र यत् प्रीतिसंयुक्तं किंचिद् आत्मनि लक्षयेत् ।</strong><br>
<strong>प्रशान्तम् इव शुद्धाभं सत्त्वं तद् उपधारयेत् ॥ १२।२७ ॥</strong></p>
</blockquote>
<p><strong>प्रीतिसंयुक्तं</strong> संवेदनं <strong>शुद्धाभं</strong> शुद्धम् इवाभाति रजस्तमोभ्याम् अकलुषितं मदमानरागद्वेषलोभमोहभयशोकमात्सर्यदोषरहितम् । एवं सर्वम् । एषा चावस्था स्वसंवेद्यैकस्यां[^७७] वेलायां भवेत् ॥ १२।२७ ॥</p>
<blockquote>
<p><strong>यत् तु दुःखसमायुक्तम् अप्रीतिकरम् आत्मनः ।</strong><br>
<strong>तद् रजोप्रतिपं विद्यात् सततं हर्तृ</strong>[^७८]** देहिनाम् ॥ १२।२८ ॥**</p>
</blockquote>
<p><strong>दुःखेन समायुक्तं</strong> संभिन्नं शुद्धं प्रीतिरूपं न भवत्य् अत उच्यते <strong>अप्रीतिकरं</strong> दुःखानुविद्धतया प्रीत्या न युक्तम् । <strong>अप्रतिपम्</strong> अप्रत्यक्षं पारमार्थिकम् । एतद् रजसो रूपं <strong>हर्तृ</strong>विषयेषु[^७९] प्रवर्तकं स्पृहाजनकम् इत्य् अर्थः ॥ १२।२८ ॥</p>
<blockquote>
<p><strong>यत् तु स्यान् मोहसंयुक्तम् अव्यक्तं विषयात्मकम् ।</strong><br>
<strong>अप्रतर्क्यम् अविज्ञेयं तमस् तद् उपधारयेत् ॥ १२।२९ ॥</strong></p>
</blockquote>
<p><strong>मोहो</strong> वैचित्यं युक्तायुक्तविवेकाभावः । <strong>विषय</strong> आत्मा स्वभावो यस्य ।</p>
<ul>
<li>
<p><span style="text-decoration-underline;">ननु</span> चायम् अविषयो ऽन्तरात्मत्वाद् एव । तत् कथं विषयस्वभाव्ः ।</p>
</li>
<li>
<p><span style="text-decoration-underline;">मोहविषयानुरागात्</span> बुद्धिर् इव एवम् उच्यते । विषयाद् वातीव बुद्धिस् तदात्मिका संपद्यत इति संख्यात्रैगुण्यं न त्व् अन्तर्बहिःसत्त्वानाम् अविशब्दम् ।</p>
</li>
<li>
<p><strong>अप्रतर्क्यं</strong> तदनुमानगोचरम् । <strong>अविज्ञेयम्</strong> अन्तर्बहिःकरणानाम् अगोचर इत्य् अर्थः ॥ १२।२९ ॥</p>
</li>
</ul>
<blockquote>
<p><strong>त्रयाणाम् अपि चैतेषां गुणानां यः फलोदयः ।</strong><br>
<strong>अग्र्यो मध्यो जघन्यश् च तं प्रवक्ष्याम्य् अशेषतः ॥ १२।३० ॥</strong></p>
</blockquote>
<p><strong>त्रयाणाम्</strong> एषाम् आसेव्यमानानां यत् फलम् उत्पद्यत उत्तमाधममध्यमं तद्वक्तव्यतया प्रतिज्ञायते । यस्मिन् गुण उद्रिक्ते यः पुरुषस्य स्वभावो भवति स उच्यत इति प्रतिज्ञा ॥ १२।३० ॥</p>
<blockquote>
<p><strong>वेदाभ्यासस् तपो ज्ञानं शौचम् इन्द्रियनिग्रहः ।</strong><br>
<strong>धर्मक्रियात्मचिन्ता च सात्विकं गुणलक्षणम् ॥ १२।३१ ॥</strong></p>
</blockquote>
<p>तत्संबन्ध<strong>गुणलक्षणम्</strong>[^८०] इत्य् एवं वक्तव्यतया प्रतिज्ञायते ।  <strong>सात्विकम्</strong> इति कथंचिद् योजयितव्यम् । गुणो लक्ष्यते येन तद् <strong>गुणलक्षणम्</strong> । तत् कस्येति । <strong>सात्विकम्</strong> इति संबन्धः । प्रयोजनं समुदायसंबन्ध्यवयवा अपि दृश्यन्ते । तेनैतद् उक्तं भवति । सत्त्वस्य[^८१] गुणस्यैतल् लक्षणम् । यथा देवदत्तस्य गुरुकुलम् । गुरुर् उपसर्जनीभूतो ऽपि देव्दत्तपदेन संबध्यते, तद्वद् एतत् द्रष्टव्यम् । पदार्था व्याख्याताः ॥ १२।३१ ॥</p>
<blockquote>
<p><strong>आरम्भरुचिताधैर्यम् असत्कार्यपरिग्रहः।</strong><br>
<strong>विषयोपसेवा चाजस्रं राजसं गुणलक्षणम् ॥ १२।३२ ॥</strong></p>
</blockquote>
<p>कर्मणां काम्यानां दृष्टार्थानाम् अदृष्टार्थानां चारम्भे रतिर् वृथारम्भश् च । एतत् <strong>राजसं लक्षणम्</strong> । <strong>अधैर्यम्</strong> अल्पे ऽप्य् उपघातहेतौ चेतसो ऽसमाश्वासः । <strong>दैन्य</strong>ग्रहणम् उत्साहत्यागः । <strong>असत्कार्यं</strong> लोकशास्त्रविरुद्धम्, तस्य <strong>परिग्रह</strong> आचरणम् । विषये सङ्गो <strong>ऽजस्रं</strong> पुनः पुनः प्रवृत्तिः ॥ १२।३२ ॥</p>
<blockquote>
<p><strong>लोभः स्वप्नो ऽधृतिः क्रौर्यं नास्तिक्यं भिन्नवृत्तिता ।</strong><br>
<strong>याचिष्णुता प्रमादश् च तामसं गुणलक्षणम् ॥ १२।३३ ॥</strong></p>
</blockquote>
<p>धनादिषु रागो <strong>लोभः</strong> । <strong>क्रौर्यं</strong> स्वल्पे ऽपराधे वैरानुबन्धः । <strong>नास्तिक्यं</strong> प्रमादता । <strong>भिन्नवृत्तिता</strong> शीलभ्रंशः । चग्रहणेन[^८२] शिष्टविगर्हणा । <strong>याचिष्णुता</strong> याचकत्वं तच्छीलता । <strong>प्रमादो</strong> ऽनवधानं धर्मादिष्व् अपायपरिहारेष्व्[^८३] अनादरः । <strong>स्वप्नो</strong> <strong>ऽधृतिर्</strong> इति नञ्प्रश्लेषः ॥ १२।३३ ॥</p>
<blockquote>
<p><strong>त्रयाणाम् अपि चैतेषां गुणानां त्रिषु तिष्ठताम् ।</strong><br>
<strong>इदं सामासिकं ज्ञेयं क्रमशो गुणलक्षणम् ॥ १२।३४ ॥</strong></p>
</blockquote>
<p><strong>त्रिषु</strong> कालेषु साम्योपचयापचयेषु वोत्तमाधममध्यमेषु च फलोदयेषु । <strong>इदम्</strong> इति वक्ष्यमाणस्य निर्देशः ॥ १२।३४ ॥</p>
<blockquote>
<p><strong>यत् कर्म कृत्वा कुर्वंश् च करिष्यंश् चैव लज्जति ।</strong><br>
<strong>तज् ज्ञेयं विदुषा सर्वं तामसं गुणलक्षणम् ॥ १२।३५ ॥</strong></p>
</blockquote>
<p>यद् उक्तं &ldquo;त्रिषु&rdquo; (म्ध् १२।३४) इति कालनिर्देशस् तद् दर्शयति- <strong>कृत्वा कुर्वन् करिष्यन्न्</strong> इति च । कदाचित् त्रिष्व् अपि कालेषु कदाचिद् अन्यतरस्मिन् । &ldquo;किम् अर्थम् अहम् एवम् अकरवं कथं शिष्टानाम् अग्रतो भवामि&rdquo; इति <strong>लज्जा</strong> चेतसि परिखेदः ॥ १२।३५ ॥</p>
<blockquote>
<p><strong>येनास्मिन् कर्मणा लोके ख्यातिम् इच्छति पुष्कलाम् ।</strong><br>
<strong>न च शोचत्य् असंपत्तौ तद् विज्ञेयं तु राजसम् ॥ १२।३६ ॥</strong></p>
</blockquote>
<p>&ldquo;<strong>लोके</strong> साधुवादो ममैवं स्यात्&rdquo; इति बुद्ध्या यद् यागतपोधर्माणाम्[^८४] आचरणं तच् च ख्यापनार्थम् । यथा तीर्थकाकेभ्यो[^८५] दानं राजनि स्पर्ध्या जल्पः शूद्रेभ्यः शास्त्रव्याख्यानम् । <strong>पुष्कलाम्</strong> इत्य् अनेनानुषङ्गित्वात् ख्यातेः सहायताम् आह । धर्मार्थं प्रवर्तमानस्य यदि जनाः प्रकाशयन्ति तादृशो धर्मो न दोषाय । तद् उक्तं &ldquo;यथेक्षुहेतोः&rdquo; इति । यथा महाभारताख्याने कृष्णद्वैपायनेनोक्तम्-</p>
<ul>
<li>
<p>यथेक्षुसक्तो युधि कर्षको ऽस्ति तृणानि वल्लीर् अपि संचिनोति[^८६] ।</p>
</li>
<li>
<p>तथा नरो धर्मपथेन संचरन् यशश् च कामांश् च वसूनि चाश्नुते ॥</p>
</li>
</ul>
<p><strong>असम्पत्तौ</strong> च कर्मफलानाम् । <strong>न शोचति</strong> न दुःखम् अस्ति । अथ वा कर्मणाम् <strong>असंपत्तौ</strong> ॥ १२।३६ ॥</p>
<blockquote>
<p><strong>यत् सर्वेणेच्छति ज्ञातुं यन् न लज्जति चाचरन् ।</strong><br>
<strong>तेन तुष्यति चात्मास्य तत् सत्त्वगुणलक्षणम् ॥ १२।३७ ॥</strong></p>
</blockquote>
<p>विस्पष्टो ऽयम् ॥ १२।३७ ॥</p>
<blockquote>
<p><strong>तमसो लक्षणं कामो रजसस् त्व् अर्थ उच्यते ।</strong><br>
<strong>सत्त्वस्य लक्षणं धर्मः श्रैष्ठ्यम् एषां यथोत्तरम् ॥ १२।३८ ॥</strong></p>
</blockquote>
<p><span style="text-decoration-underline;">ननु</span> च कामे ऽपि सुखम् अस्ति । &ldquo;तत्र यत् प्रीतिसंयुक्तम्&rdquo; (म्ध् १२।२७) तत् सत्त्वलक्षणम् इति प्राप्तम् । कथं तमसो लक्षणम् ।</p>
<ul>
<li>
<p><span style="text-decoration-underline;">उच्यते</span> । मोहरूपं तमो ऽत्र संवेदनम् अस्ति ।</p>
</li>
<li>
<p><span style="text-decoration-underline;">तद् अपि</span> सत्त्वस्यैव लक्षणम्, &ldquo;सत्यं ज्ञानम्&rdquo; (म्ध् १२।२६) इत्य् उक्तत्वात् ।</p>
</li>
<li>
<p><span style="text-decoration-underline;">उच्यते</span> । नात्र भोक्तृभोग्यभावावस्थाभिप्रेता । किं तर्हि, विषयगतस्पृहातिशयः । न च तस्याम् अवस्थायां सुखोत्पत्तिः । अव्यक्तविषयत्वं च विद्यते । कामप्रधानस्य युक्तायुक्तविवेकशून्यत्वाद् अस्त्य् एव मोहरूपता । ईदृशश् चात्र कामो ऽभिप्रेतः । न यद् ऋतौ शास्त्रार्थतया स्वदारेषु गमनौत्सुक्यम् ॥ १२।३८ ॥</p>
</li>
</ul>
<blockquote>
<p><strong>येन यांस्</strong>[^८७]** तु गुणेनैषां संसारान् प्रतिपद्यते ।**<br>
**तान् समासेन वक्ष्यामि सर्वस्यास्य यथाक्रमम् ॥ १२।३९ ॥**</p>
</blockquote>
<p><strong>एषां</strong> गुणानां मध्ये <strong>येन गुणेन</strong> <strong>यान्</strong> <strong>संसारान्</strong> पुरुषः <strong>प्रतिपद्यते</strong> । <strong>संसार</strong>शब्दो गतिवचनः । यानि जन्मानि प्राप्नोतीत्य् अर्थः । तद् उत्तरत्र वक्ष्यत इति प्रतिज्ञाश्लोकः ॥ १२।३९ ॥</p>
<blockquote>
<p><strong>देवत्वं सात्त्विका यानि मनुष्यत्वं च राजसाः ।</strong><br>
<strong>तिर्यक्त्वं तामसा नित्यम् इत्य् एषा त्रिविधा गतिः ॥ १२।४० ॥</strong></p>
</blockquote>
<p>सामान्येन <strong>गति</strong>निर्देशो गुणनिमित्तो ऽयम् ॥ १२।४० ॥</p>
<blockquote>
<p><strong>त्रिविधा त्रिविधैषा तु विज्ञेया गौणिकी गतिः ।</strong><br>
<strong>अधमा मध्यमाग्र्या च कर्मविद्याविशेषतः ॥ १२।४१ ॥</strong></p>
</blockquote>
<p><strong>एषा त्रिविधा गौणिकी</strong> सत्त्वादिगुणप्रयुक्ता प्रत्येकं पुनः <strong>त्रिविधो</strong>त्तमाधममध्यमभेदेन। अतो नवधा संपद्यते । <strong>कर्मविद्याविशेषाच्</strong> चानन्ताः, कुशलाकुशलकर्मवशात् । बुद्धिपूर्वाबुद्धिपूर्वप्रयोगाच्[^८८] च कर्मणां[^८९] बहुभेदत्वात् । तद् इदम् आह <strong>कर्मविद्याविशेषत</strong> इति ॥ १२।४१ ॥</p>
<blockquote>
<p><strong>स्थावराः कृमिकीटाश् च मत्स्याः सर्पाः सकच्छपाः ।</strong><br>
<strong>पशवश् च मृगाश् चैव जघन्या तामसी गतिः ॥ १२।४२ ॥</strong><br>
<strong>हस्तिनश् च तुरङ्गाश् च शूद्रा म्लेच्छाश् च गर्हिताः ।</strong><br>
<strong>सिंहा व्याघ्रा वराहाश् च मध्यमा तामसी गतिः ॥ १२।४३ ॥</strong><br>
<strong>चारणाश् च सुपर्णाश् च पुरुषाश् चैव दाम्भिकाः ।</strong><br>
<strong>रक्षांसि च पिशाचाश् च तामसीषूत्तमा गतिः ॥ १२।४४ ॥</strong></p>
</blockquote>
<p><strong>चारणाह्</strong> कथकगायकस्त्रीसंयोजकादयः । <strong>सुपर्णाः</strong> पक्षिविशेषाः । <strong>शूद्रा</strong> <strong>गर्हिता</strong> इति संबन्धः । ये ब्राह्मणान् अवजानते ये च तद्भृत्युपजीविनो ये च मदमानादियुक्ताः । हिंस्राश् चौरा इत्य् एवमादयो विगर्हिताः ॥ १२।४२–४४ ॥</p>
<blockquote>
<p><strong>झल्ला मल्ला नटाश् चैव पुरुषाः शस्त्रवृत्तयः ।</strong><br>
<strong>द्यूतपानप्रसक्ताश् च जघ्न्या राजसी गतिः ॥ १२।४५ ॥</strong></p>
</blockquote>
<p><strong>झल्ला मल्ला</strong> इति रङ्गावतारकाः । तत्र <strong>मल्ला</strong> बाहुयोधिनः । <strong>झल्ला</strong> यष्टिप्रहारिणः परिहासजीविनो वा[^९०] ॥ १२।४५ ॥</p>
<blockquote>
<p><strong>राजानः क्षत्रियाश् चैव राज्ञां चैव पुरोहिताः ।</strong><br>
<strong>वादयुद्धप्रधानाश् च मध्यमा राजसी गतिः ॥ १२।४६ ॥</strong></p>
</blockquote>
<p><strong>राजानो</strong> जनपदेश्वराः । <strong>क्षत्रियास्</strong> तदनुजीविनः सामन्ताः । <strong>वादप्रधानाः</strong> शास्त्रार्थगहनेष्व् इतरेतरं जल्पन्ति । <strong>युद्धप्रधाना</strong> योधकाः ॥ १२।४६ ॥</p>
<blockquote>
<p><strong>गन्धर्वा गुह्यका यक्षा विबुधानुचराश् च ये ।</strong><br>
<strong>तथैवाप्सरसः सर्वा राजसीषूत्तमा गतिः ॥ १२।४७ ॥</strong></p>
</blockquote>
<p><strong>गन्धर्व्</strong>आदयो देवास् तेषाम् अर्थवादेतिहासेभ्यो भेदो विज्ञेयः । <strong>विबुधा</strong> देवास् तेषाम् <strong>अनुचराः</strong> सिद्धविधाधरादयः ॥ १२।४७ ॥</p>
<blockquote>
<p><strong>तापसा यतयो विप्रा ये च वैमानिका गणाः ।</strong><br>
<strong>नक्षत्राणि च दैत्याश् च प्रथमा सात्त्विकी गतिः॥ १२।४८ ॥</strong></p>
</blockquote>
<p><strong>तापसास्</strong> तपःप्रधाना वानप्रस्थादयः । <strong>यतयः</strong> परिव्राजकादयः । अनेन च ज्ञापयति न केवलं जन्मोपपत्तिर् गतिजातस्य कर्माचरणाद् अपि । यतो न तापसादयः कतिचिज्जातिविशेषाः, किं तर्हि कर्मनिमित्ता एते व्यपदेशाः ।</p>
<ul>
<li>
<p><span style="text-decoration-underline;">अन्ये तु</span> मन्यन्ते । सन्ति मेरुनिवासिनः केचिज् जनपदा <strong>यतयो</strong> नाम । श्रूयन्ते &ldquo;इन्द्रो यतीन् सालावृकेभ्यः प्रायच्छत्&rdquo; (प्ब् ८।१।४) इति ।</p>
</li>
<li>
<p>विमानानि यानविशेषाः पुष्पकादयस् तैश् चरन्ति <strong>वैमानिकाः</strong> अन्तरिक्षचराः केचिद् देवयोनयः । <strong>प्रथमा</strong> निकृष्टाः ॥ १२।४८ ॥</p>
</li>
</ul>
<blockquote>
<p><strong>यज्वान ऋषयो देवा वेदा ज्योतींषि वत्सराः ।</strong><br>
<strong>पितरश् चैव साध्याश् च द्वितीया सात्त्विकी गतिः ॥ १२।४९ ॥</strong></p>
</blockquote>
<p>आनुपूर्वीविशिष्टः शब्दो <strong>वेदः</strong> ।</p>
<ul>
<li>
<p><span style="text-decoration-underline;">ननु</span> च गत्यधिकारे कः प्रसङ्गो ऽचेतनानाम् । अचेतनाश् च शब्दादयः ।</p>
</li>
<li>
<p><span style="text-decoration-underline;">अत्यल्पम्</span> इदम् उच्यते शब्दादयो ऽचेतना इति । सर्व एवैते देवादयः स्थावरान्ताः शरीरात्मानः । तत्र सर्वशरीराणाम् अचेतनत्वम्, तच्छक्तिः[^९१] केवलं पुरुषादिचैतन्यरूपिणी प्राप्यते । निर्गुणश् च पुरुषस् तदधिष्ठितानि शरीराण्य् अचेतनान्य् अपि चेतनान्य् उच्यन्ते ।</p>
</li>
<li>
<p>अत एतद् उक्तं भवति । सत्त्वप्रधानो वेदस् तदभ्यासात् सात्त्विकी गतिः प्राप्यते । न पुनः सत्त्वप्रधानस्य वेदत्वप्राप्तिः सात्त्विकी गतिर् उच्यते ।</p>
</li>
<li>
<p>अन्येषां तु प्रदर्शनं सर्वक्षेत्रज्ञाः सन्त्य् अधिष्ठातारो वेदपुरुषा वारुणे लोके श्रूयन्ते ॥ १२।४९ ॥</p>
</li>
</ul>
<blockquote>
<p><strong>ब्रह्मा विश्वसृजो धर्मो महान् अव्यक्तम् एव च ।</strong><br>
<strong>उत्तमां सात्त्विकीम् एतां गतिम् आहुर् मनीषिणः ॥ १२।५० ॥</strong></p>
</blockquote>
<p><strong>विश्वसृजो</strong> मरीच्यादयः प्रजापतः । <strong>धर्मो</strong> वेदार्थः । पूर्वं वेदस्वरूपम् उक्तम्, इदानीं तदर्थः । स्वरूपार्थः प्रधानतर इत्य् उक्तं भवति । अथ वा धर्माः सत्यादयश् च[^९२] । विग्रहवत्त्वं पूर्ववद् द्रष्टव्यम् । <strong>महान्</strong> इति संज्ञान्तरम् । <strong>अव्यक्तं</strong> प्रधानं प्रकृतिर्[^९३] इत्य् एको ऽर्थः ।</p>
<ul>
<li>
<p><span style="text-decoration-underline;">ननु</span> च सत्त्वाधिक्ये प्रधानस्य तद्विकारत्वाज् जगतः सर्वेषां विकाराणां सत्त्वाधिक्यं प्राप्तम् । ततश् च रजस्तमसो कुतो ऽतिरेकः । अतो यद् उक्तम् &ldquo;यो यद् एषां गुणो देहे साकल्येनातिरिच्यते&rdquo; (म्ध् १२।२५) इति, तद् अनुपपन्नम् ।</p>
</li>
<li>
<p><span style="text-decoration-underline;">उच्यते</span> । नैतद् एवंपरं[^९४] प्रधानरूपता प्राप्या । किं तर्हि, त्रयः प्रकाराः संभवन्ति[^९५] । यदि वा[^९६] प्राप्यो ऽव्यक्तिभावः, यदि वादृष्टविधिः, यदि वा नैवायं संख्ये यः प्रधाने ऽव्यक्तशब्दो वर्तते । क्रियानिमित्तो ह्य् अयम् । नास्य व्यक्तिर् विद्यत इति अस्फुटप्रकाशत्वाद् अव्यक्तम् । तथा च परमात्मनि वृत्तिर् भवति । महत्त्वं च तस्य विभुत्वाद् उपपद्यत एव ।</p>
</li>
<li>
<p><span style="text-decoration-underline;">ननु</span> च नैवास्य सात्त्विकी गतिः ।</p>
</li>
<li>
<p><span style="text-decoration-underline;">अगुणत्यागाच्</span>[^९७] चाप्य् एवम् । यदा हि &ldquo;नाहं न मम किंचित्&rdquo; इति मुक्ताहंकारममकारो भवति तदा ब्रह्मता भवतीति विज्ञायते । निदिध्यासनयैव ब्रह्मप्राप्तिः । किं तु सत्त्वप्रधाना एव ज्ञानादितत्परा भवन्ति । न तामसी राजसी वेति[^९८] । एवं कृत्वोच्यते <strong>उत्तमा सत्त्विकी गतिः</strong> ।</p>
</li>
<li>
<p>अन्यौ पक्षाव् अनुपपन्नौ । न हि प्रधानभावं प्राप्य काचित् पुरुषार्थसिद्धिः । अचेतनं हि तद् व्यपदिशन्ति । अचैतन्यं स्थावरेभ्यो ऽपि निकृष्टतरं[^९९] यदधीना हि मदमूर्च्छावस्थाः केचिद् अर्थयन्ते । दृष्टविधिस् तु नैव संभवत्य् अश्रुतत्वात् &ldquo;आत्मा वारे द्रष्टव्यः&rdquo; (बाउ २।४।५) इति श्रुतितः न[^१००] प्रधानं द्रष्टव्यम् इति । तस्मात् परमात्मविषयाव् एव महान् अव्यक्त इत्य् एतौ शब्दौ ॥ १२।५० ॥</p>
</li>
</ul>
<blockquote>
<p><strong>एष सर्वः समुद्दिष्टस् त्रिःप्रकारस्य कर्मणः ।</strong><br>
<strong>त्रिविधस् त्रिविधः कृत्स्नः संसारः सार्वभौतिकः ॥ १२।५१ ॥</strong></p>
</blockquote>
<p><strong>त्रिःप्रकारस्य</strong> वाङ्मनःकायसाधनस्य । <strong>त्रिविधः</strong> सत्त्वादिगुणभेदेन । पुनस् <strong>त्रिविधः</strong> उत्तमादिविशेषतः । या प्य् अत्र गतयो विशेषतो ऽनुक्तास् ता अप्य् उक्तसादृश्याद् अन्तर्भावनीयाः । गुणप्रकरणोपसंहारः । उत्तरो ऽपि श्लोको वक्ष्यमाणसूचकः ॥ १२।५१ ॥</p>
<blockquote>
<p><strong>इन्द्रियाणां प्रसङ्गेन धर्मस्यासेवनेन च ।</strong><br>
<strong>पापान् संयान्ति संसारान् अविद्वांसो नराधमाः ॥ १२।५२ ॥</strong></p>
</blockquote>
<p><strong>इन्द्रियप्रसङ्गः</strong> प्रतिषिद्धसेवनप्रदर्शनार्थः[^१०१] । <strong>असेवनं धर्मस्य</strong> शिष्टाकरणम् । एतच् चाविदुषां भवत्य् अत आह- <strong>अविद्वांसः</strong> । त एव <strong>नराधमाः</strong> । अतश् च <strong>पापान् संसारान्</strong>[^१०२] कुत्सितानि जन्मस्थानानि । <strong>संयान्ति</strong> प्राप्नुवन्ति । अत्र[^१०३] प्रसिद्ध एव तावत् कर्मविपाकः प्रचक्ष्यते ॥ १२।५२ ॥</p>
<blockquote>
<p><strong>यां यां योनिं तु जीवो ऽयं येन येनेह कर्मणा।</strong><br>
<strong>क्रमशो याति लोके ऽस्मिंस् तत् तत् सर्वं निबोधत ॥ १२।५३ ॥</strong><br>
<strong>बहून् वर्षगणान् घोरान् नरकान् प्राप्य तत्क्षयात् ।</strong><br>
<strong>संसारान् प्रतिपद्यन्ते महापातकिनस् त्व् इमान् ॥ १२।५४ ॥</strong></p>
</blockquote>
<p><strong>घोरान् नरकान्</strong> । दुःखप्रसहनव्यथया घोरान्[^१०४] । यातनास्थानानि नारकान् । तत्क्षणाद् उद्भूतरूपस्य कर्मणः फलोपभोगेन क्षयः[^१०५] । तत ईषदवशिष्टे कर्मणि संसारप्रतिपत्तिः ।</p>
<ul>
<li>
<p><span style="text-decoration-underline;">कथं</span> पुनः सर्वकर्म तत्रैव न भुज्यते ।</p>
</li>
<li>
<p><span style="text-decoration-underline;">उक्तम्</span> । इन्द्रियस्य कर्मणो नरकं[^१०६] फलम्, नोपशान्तस्य । कार्यविरोधित्वाच् च कर्मणां फलेनोपशमः । तत्र यथैव च ज्वलितस्याग्नेर् उदर्चिषो दाहो विनियोगस् तपश् चादंभ एव स्थितस्यैवं नरकेष्व् अपि द्रष्टव्यम् ।</p>
</li>
<li>
<p>अग्नेस् तु द्वे अवस्थे भवतः, प्रशान्तता ज्वाला च । नरकस् तु एकरूप एव सर्वदा । उदर्चिष इवाग्नयः कर्माणि चोपचयापचयवन्ति । अत उपचितस्य कर्मणो नरको ऽपचीयमानस्य ततो ऽन्यत्रोपभुक्तिः । तत्र युक्तं ततः सेषेणेति ॥ १२।५३–५४ ॥</p>
</li>
</ul>
<blockquote>
<p><strong>श्वसूकरखरोष्ट्राणां गोऽजाविमृगपक्षिणाम् ।</strong><br>
<strong>चण्डालपुक्कसानां च ब्रह्महा योनिम् ऋच्छति ॥ १२।५५ ॥</strong><br>
<strong>कृमिकीटपतङ्गानां विड्भुजां चैव पक्षिणाम् ।</strong><br>
<strong>हिंस्राणां चैव सत्त्वानां सुरापो ब्राःमणो व्रजेत् ॥ १२।५६ ॥</strong></p>
</blockquote>
<p><strong>विड्भुजा</strong> वायसादयः । <strong>हिंस्राणां</strong> व्याघ्रादीनाम् ॥ १२।५६ ॥</p>
<blockquote>
<p><strong>लूताहिसरटानां च तिरश्चां चाम्बुचारिणाम् ।</strong><br>
<strong>हिंस्राणां च पिशाचानां स्तेनो विप्रः सहस्रशः ॥ १२।५७ ॥</strong><br>
<strong>तृणगुल्मलतानां च क्रव्यादां दंष्ट्रिणाम् अपि ।</strong><br>
<strong>क्रूरकर्मकृतां चैव शतशो गुरुतल्पगः ॥ १२।५८ ॥</strong></p>
</blockquote>
<p><strong>क्रूरकर्मकृताः</strong> परवधशीलाः ॥ १२।५८ ॥</p>
<blockquote>
<p><strong>हिंस्रा भवन्ति क्रव्यादाः कृमयो ऽमेध्यभक्षिणः</strong>[^१०७]** ।**<br>
**परस्परादिनः स्तेनाः प्रेतान्त्यस्त्रीनिषेविणः ॥ १२।५९ ॥**</p>
</blockquote>
<p><strong>क्रव्यादा</strong> गृध्रादयः । <strong>अमेध्यभक्षिणः</strong> <strong>कृमयः</strong> । परस्परम् अदन्ति, यथा महामार्जारो मार्जारम्, महामत्स्यः सूक्ष्मं मत्स्यम्, नेकभेदम् इव । <strong>अन्त्यस्त्रीनिषेविणो</strong> ऽन्त्याः[^१०८] बर्बरादयः ॥ १२।५९ ॥</p>
<blockquote>
<p><strong>संयोगं पतितैर् गत्वा परस्यैव च योषितम् ।</strong><br>
<strong>अपहृत्य च विप्रस्वं भवति ब्रह्मराक्षसः ॥ १२।६० ॥</strong><br>
<strong>मणिमुक्ताप्रवालानि हृत्वा लोभेन मानवः ।</strong><br>
<strong>विविधानि च रत्नानि जायते हेमकर्तृषु ॥ १२।६१ ॥</strong></p>
</blockquote>
<p><strong>हेमकर्तारः</strong> पक्षिणः ॥ १२।६१ ॥</p>
<blockquote>
<p><strong>धान्यं हृत्वा भवत्य् आखुः कांस्यं हंसो जलं प्लवः ।</strong><br>
<strong>मधु दंशः पयः काको रसं श्वा नकुलो घृतम् ॥ १२।६२ ॥</strong></p>
</blockquote>
<p><strong>आखुः</strong> मूषकः ॥ १२।६२ ॥</p>
<blockquote>
<p><strong>मांसं गृध्रो वपां मद्गुस् तैलं तैलपकः खगः ।</strong><br>
<strong>चीरीवाकस् तु लवणं बलाकाशकुनिर् दधि ॥ १२।६३ ॥</strong></p>
</blockquote>
<blockquote>
<p><strong>कौशेयं तित्तिरिर् हृत्वा क्षौमं हृत्वा तु दर्दुरः ।</strong><br>
<strong>कार्पासतान्तवं क्रौञ्चो गोधा गां वाग्गुधो गुडम् ॥ १२।६४ ॥</strong></p>
</blockquote>
<p><strong>दर्दुरः</strong> मण्डूकस्तोकः ॥ १२।६४ ॥</p>
<blockquote>
<p><strong>छुछुन्दरीः शुभान् गन्धान् पत्रशाकं तु बर्हिणः ।</strong><br>
<strong>श्वावित् कृतान्नं विविधम् अकृतान्नं तु शल्यकः ॥ १२।६५ ॥</strong></p>
</blockquote>
<p><strong>बर्हिणो</strong> मयूराः ॥ १२।६५ ॥</p>
<blockquote>
<p><strong>बको भवति हृत्वाग्निं गृहकारी ह्य् उपस्करम् ।</strong><br>
<strong>रक्तानि हृत्वा वासांसि जायति जीवजीवकः ॥ १२।६६ ॥</strong><br>
<strong>वृको मृगेभं व्याघ्रो ऽश्वं फलमूलं तु मर्कटः ।</strong><br>
<strong>स्त्रीम् ऋक्षः स्तोकको वारि यानान्य् उष्ट्रः पशून् अजः ॥ १२।६७ ॥</strong></p>
</blockquote>
<p>&ldquo;जलं प्लवः (म्ध् १२।६२) इत्य् अत्र पानार्थम् उदकं ज्ञेयम् । <strong>स्तोकको</strong> <strong>वारी</strong>त्य् अत्र धान्यसेकाद्यर्थम् । &ldquo;रसश्&rdquo; चाद्यं रसम् आहुर् यदि वातिरिकौषधादि द्रष्टव्यम् (म्ध् १२।६२) ॥ १२।६७ ॥</p>
<blockquote>
<p><strong>यद् वा तद् वा परद्रव्यम् अपहृत्य बलान् नरः ।</strong><br>
<strong>अवश्यं याति तिर्यक्त्वं जग्ध्वा चैवाहुतं हविः ॥ १२।६८ ॥</strong></p>
</blockquote>
<p>नात्र तिरोहितम् इव किंचिद् अस्ति ॥ १२।६८ ॥</p>
<blockquote>
<p><strong>स्त्रियो ऽप्य् एतेन कल्पेन हृत्वा दोषम् अवाप्नुयुः ।</strong><br>
<strong>एतेषाम् एव जन्तूनां भार्यात्वम् उपयान्ति ताः ॥ १२।६९ ॥</strong><br>
<strong>स्वेभ्यः स्वेभ्यस् तु कर्मभ्यश् च्युता वर्णा ह्य् अनापदि ।</strong><br>
<strong>पापान् संसृत्य संसारान् प्रेष्यतां यान्ति दस्युषु ॥ १२।७० ॥</strong></p>
</blockquote>
<p>ब्राह्मणो ऽध्यापनादिजीविकाकर्मत्यागेन यदि क्षत्रियादिवृत्तिम् उपजीवेत्, एवं क्षत्रियादयः <strong>स्वकर्मच्युताः पापान् संसारान्</strong> तिर्यग्योनीर् अनुभूय मनुष्यत्वे जाता <strong>दस्युषु</strong> चौरादिहिंस्रादिषु भृत्यभावं प्राप्नुवन्ति । <strong>अनापती</strong>त्य् अनुवादः । आपदि विहितत्वाद् दोषाभावः ॥ १२।७० ॥</p>
<blockquote>
<p><strong>वान्ताश्य् उल्कामुखः प्रेतो विप्रो धर्मात् स्वकाच् च्युतः ।</strong><br>
<strong>अमेध्यकुणपाशी च क्षत्रियः कूटपूतनः</strong>[^१०९]** ॥ १२।७१ ॥**</p>
</blockquote>
<p>स्वकर्मच्युतानां पापगतयः प्रदर्श्यन्ते । <strong>वान्तम् अश्नाति</strong> । <strong>उल्कया</strong> चास्य <strong>मुखं</strong> दह्यते । <strong>कुणपः</strong> शवशरीरम् । <strong>कूटपूतनः</strong> कुत्सितगन्धा नासिकास्य भवति । &ldquo;कटपूतनः&rdquo; इति वा पाठः । कटपूतनो[^११०] नाम पिशाचादिः, स तु कश्चिद् अदृश्यो भूतविशेषः श्मशानिकभूमिसेवी ॥ १२।७१ ॥</p>
<blockquote>
<p><strong>मैत्राक्षिज्योतिकः प्रेतो वैश्यो भवति पूयभुक् ।</strong><br>
<strong>चैलाशकश् च भवति शूद्रो धर्मात् स्वकाच् च्युतः ॥ १२।७२ ॥</strong></p>
</blockquote>
<p><strong>मैत्राक्षिज्योतिक</strong> इति शब्दान्तरं पिशाचवचनं पूर्ववत् ।</p>
<ul>
<li>
<p><span style="text-decoration-underline;">अथ वा</span> मैत्राख्ये ज्योतिर् दृष्टाव् अपीति । मैत्रम् अङ्गं पायुः, तदक्षिविवरं छिद्रम् ।</p>
</li>
<li>
<p><span style="text-decoration-underline;">अन्ये</span> तूलूकम् आहुः । मैत्रम् आदित्यालोकः[^१११] । अक्षं ज्योतिः ऐन्दिर्यकं दर्शनम् । स ह्य् आदित्यालोके[^११२] न पश्यति ॥ १२।७२ ॥</p>
</li>
</ul>
<blockquote>
<p><strong>यथा यथा निषेवन्ते विषयान् विषयात्मकाः ।</strong><br>
<strong>तथा तथा कुशलता तेषां तेषूपजायते ॥ १२ ७३ ॥</strong></p>
</blockquote>
<p>भेदग्रहगृहीतानां पुत्रदाराभिष्वङ्गधनादिलोभे विषयसुखगन्धम् आत्मैकत्वपरिपन्थिविद्याप्रतिपक्षभूतं निवर्तयितुं संसारस्वरूपं मानुष्यकं जन्म यथास्थितम् अनूद्यते सर्वस्य प्रसिद्धम् ।</p>
<ul>
<li>
<p><strong>यथा यथा</strong> विषयेष्व् अभ्यासेन प्रवर्तन्ते । <strong>विषयात्मका</strong> विषयलालसाः । <strong>आत्म</strong>शब्देन प्रवृत्तस्य तत्स्वभावतैव[^११३] भवतीत्य् आहुः । यस् तु कथंचित् सहितं भुङ्क्ते तस्य भोगादिना न[^११४] तत्स्मृत्युपपत्ताव् अभिलाषो जायते । यस् त्व् अत्यन्तम् एवाधरः स तद्भावनया तदात्मत्वेन[^११५] संपद्यते । तद् इदम् आह <strong>तथा तथा कुशलतेति</strong> । <strong>कुशलता</strong>पदं चैकरसीभावः । अतश् च स न शक्नोति विषयान् परिहर्तुम् ।</p>
</li>
<li>
<p>ईदृश्य् एव प्रवृत्तिः । अशिष्टाप्रतिषिद्धेष्व्[^११६] अपि स्वदारगमनादिष्व् आगमार्जितद्रव्योपपादकेन भोज्याविशेषेष्व् अपि प्रतिषिद्धा ॥ १२।७३ ॥</p>
</li>
</ul>
<blockquote>
<p><strong>ते ऽभ्यासात् कर्मणां तेषां पापानाम् अल्पबुद्धयः ।</strong><br>
<strong>संप्राप्नुवन्ति दुःखानि तासु तास्व् इह योनिषु ॥ १२।७४ ॥</strong></p>
</blockquote>
<p>ततश् च <strong>तेषां पापानां</strong> प्रतिषिद्धानां <strong>कर्मणाम् अभ्यासात्</strong> । &ldquo;निन्दितकर्माभ्यासे पतनम्&rdquo; (च्ड़्। म्ध् ११।१८१ चोम्।) इति तद् भवतु । <strong>दुःखानि</strong> पश्यन्ति, <strong>तासु तासु</strong> कृमिकीटादि<strong>योनिषु</strong> ॥ १२।७४ ॥</p>
<blockquote>
<p><strong>तामिस्रादिषु चोग्रेषु नरकेषु विवर्तनम् ।</strong><br>
<strong>असिपत्रवनादीनि बन्धनच्छेदनानि च ॥ १२।७५ ॥</strong></p>
</blockquote>
<p>&ldquo;तामिस्रम् अन्धतामिस्रम्&rdquo; (म्ध् ४।८८) इत्याद्याः प्रागुक्ता <strong>नरकाः</strong> । तत्र <strong>विवर्तनम्</strong> एकेन पार्श्वेनासित्वा पार्श्वान्तरेणावर्तनम् अबद्धस्योत्तानस्य वा खड्गधारानि<strong>शितपत्रैर्</strong> वृक्षैर् बन्धनम् । भूमिष्ठैर् वा पत्रैर् एव कदलीदलखण्डवत् तथाविधैर् मैत्री दुष्कृतिनाम् अङ्गच्छेदप्राप्तिः ॥ १२।७५ ॥</p>
<blockquote>
<p><strong>विविधाश् चैव संपीडाः काकोलूकैश् च भक्षणम् ।</strong><br>
<strong>करम्भवालुकातापान् कुम्भीपाकांश् च दारुणान् ॥ १२।७६ ॥</strong></p>
</blockquote>
<p><strong>करम्भः</strong> कर्दमः । <strong>कुम्भीषु</strong> प्रक्षिप्तास् ते हि तापेनाग्नेयेनान्नादिवत् पच्यन्ते ॥ १२।७६ ॥</p>
<blockquote>
<p><strong>संभवांश् च वियोनीषु दुःखप्रायासु नित्यशः ।</strong><br>
<strong>शीतातपाभिघातांश् च विविधानि भयानि च ॥ १२।७७ ॥</strong></p>
</blockquote>
<p><strong>वियोनयः</strong> तिर्यक्प्रेतपिशाचादयः । तत्र <strong>संभवो</strong> जन्म दुःखबहुलासु ॥ १२।७७ ॥</p>
<blockquote>
<p><strong>असकृद्गर्भवासेषु वासं जन्म च दारुणम् ।</strong><br>
<strong>बन्धनानि च काष्ठानि परप्रेष्यत्वम् एव च ॥ १२।७८ ॥</strong></p>
</blockquote>
<p>स्पष्टार्थः ॥ १२।७८ ॥</p>
<blockquote>
<p><strong>बन्धुप्रियवियोगांश् च संवासं चैव दुर्जनैः ।</strong><br>
<strong>द्रव्यार्जनं च नाशं च मित्रामित्रस्य चार्जनम् ॥ १२।७९ ॥</strong><br>
<strong>जरां चैवाप्रतीकारां व्याधिभिश् चोपपीडनम् ।</strong><br>
<strong>क्लेशांश् च विविधांश् तांस् तान् मृत्युम् एव च दुर्जयम् ॥ १२।८० ॥</strong></p>
</blockquote>
<p>एताव् अप्य् उक्तार्थौ ॥ १२।७९–८० ॥</p>
<blockquote>
<p><strong>यादृशेन तु भावेन यद् यत् कर्म निषेवते ।</strong><br>
<strong>तादृशेन शरीरेण तत् तत् फलम् उपाश्नुते ॥ १२।८१ ॥</strong></p>
</blockquote>
<p>सात्त्विकेन राजसेन तामसेन वा <strong>भावेन यद् यत् कर्म निषेवते</strong> सात्त्विकं राजसं तामसं वा । <strong>शरीरेण तादृशेन</strong>[^११७] सत्त्वबहुलेन रजोबहुलेन तमोबहुलेन वा <strong>तत् तत् फलम् उपाश्नुते</strong>, सात्त्विकं राजसं तामसं वा ।</p>
<ul>
<li>यतश् चैतद् एवं रजस्तमोबहुलात् कर्मणो ऽकुशलसंकल्पहेतोर् अनिष्टफलप्राप्तिः । अतस् तत्परिवर्जनेन कुशलसंकल्पकर्मणा भवितव्यम् ॥ १२।८१ ॥</li>
</ul>
<blockquote>
<p><strong>एष सर्वः समुद्दिष्टः कर्मणां वः फलोदयः ।</strong><br>
<strong>नैःश्रेयसकरं कर्म विप्रस्येदं निबोधत ॥ १२।८२ ॥</strong></p>
</blockquote>
<p>विहितानां[^११८] प्रतिषिद्धानां च कर्मणां यावत्फलोत्पत्तिस् तानि समुपदिष्टानि । ततो निवर्तितव्यम्[^११९] । यतो दुःखानुबन्धी विषयसुखोपभोगो ऽतस् ततो निवर्तन्ते । नैःश्रेयसे[^१२०] कर्मविधौ मोक्षोपाये वक्ष्यमाणविद्याकाण्ड उपदिष्टे स्थातव्यम् । तद् इदानीं वक्ष्यामः ॥ १२।८२ ॥</p>
<blockquote>
<p><strong>वेदाभ्यासस् तपो ज्ञानम् इन्द्रियाणां च संयमः ।</strong><br>
<strong>अहिंसा गुरुसेवा च निःश्रेयसकरं परम् ॥ १२।८३ ॥</strong></p>
</blockquote>
<p><strong>निःश्रेयस</strong>शब्देन न पुनः पुरुषार्थसिद्धिर् उच्यते, अपि तु निश्चितसुखदुःखानुबन्धः प्रीतिविशेषो ऽपि । <strong>वेदाभ्यासा</strong>दीनां तत्र तत्रोक्तानां पुनर्वचनम् आत्मज्ञानस्तुत्यर्थम् । <strong>ज्ञानं</strong> वेदार्थविषयम् । उक्तार्थान्य् अन्यानि पदानि ॥ १२।८३ ॥</p>
<blockquote>
<p><strong>सर्वेषाम् अपि चैतेषां शुभानाम् इह कर्मणाम् ।</strong><br>
<strong>किंचिच् छ्रेयस्करतरं कर्मोक्तं पुरुषं प्रति ॥ १२।८४ ॥</strong><br>
<strong>सर्वेषाम् अपि चैतेषाम् आत्मज्ञानं परं स्मृतम् ।</strong><br>
<strong>तद् ध्य् अग्र्यं सर्वविद्यानां प्राप्यते ह्य् अमृतं ततः ॥ १२।८५ ॥</strong></p>
</blockquote>
<p>द्विविधम् <strong>आत्मज्ञानम्-</strong> देहेन्द्रियबुद्ध्यादिव्यतिरिक्तस्य कर्तृभोक्तृत्वोपपत्तिरूपस्य अहंप्रत्ययप्रमेयतयात्मनि विषयप्रतीत्यन्तर्गतस्य जीवक्षेत्रज्ञविज्ञानात्मादिपर्यायस्य शरीरनाशे ऽप्य् अनष्टानां कर्मफलानाम् और्ध्वदेहिकानां भोक्तृत्वज्ञानम् । अपरं सर्वस्य जगतो जन्मादीनां परमात्मैककारणत्वेन[^१२१] नित्यस्य सत एकस्याविद्यावासनोपहितनानारूपस्य तिर्यङ्मनुष्यादिष्व् एकत्वदर्शनम्, &ldquo;आत्मा वा अरे द्रष्टव्यः श्रोतव्यो मन्तव्यो निदिध्यासितव्यः&rdquo; (बाउ २।४।५) इत्येवमादिश्रुतिभिर् उपदर्शितस्वरूपस्य ज्ञानम् ।</p>
<ul>
<li>तत्र क्षेत्रज्ञपरिज्ञानं कर्मविधिषूपयुज्यते । असति हि देहादिव्यतिरिक्ते ऽस्मिन्न् और्ध्वदेहिकानां भोक्तरि फलानां स्वर्गकामादिचोदना अनर्थिकाः स्युः, अतस् तत्र न कश्चित् प्रवर्तेत । अतस् तत् कर्मानुष्ठानोपयोगि । यत् तु परमात्मैकत्वज्ञानं तिरोधानोपसेवनाभ्याससामर्थ्येनोपपद्यमानं[^१२२] शुद्धबुद्धमुक्तानन्दनित्याविनश्वरस्वभावस्यात्मनः[^१२३] प्रकाशनं तत्रेदम् उपपद्यते- <strong>तद् अग्र्यं सर्वविद्यानां प्राप्यते ह्य् अमृतं तत</strong> इति । <strong>अमृतं ततः</strong> गतेर् व्यापत्तिम् । <strong>तत</strong> इति विद्यानिर्देश आत्मविद्यायाः । क्षेत्रज्ञज्ञानं तु कर्मोपकारकत्वाद् अमृतत्वाय न[^१२४] कल्पते । अतो वेदान्तोपदिष्टस्य समस्तस्य द्वैताद्वैतविषयस्य सदात्मनो दर्शनं तद् आत्मज्ञानम् अभिप्रेतम् ॥ १२।८५ ॥</li>
</ul>
<blockquote>
<p><strong>षण्णाम् एषां तु पूर्वेषां</strong>[^१२५]** कर्मणां प्रेत्य चेह च ।**<br>
**श्रेयस्करतरं ज्ञेयं सर्वदा कर्म वैदिकम् ॥ १२।८६ ॥**</p>
</blockquote>
<p>वेदाभ्यासादीनि <strong>षट्कर्माणि</strong> श्रेयस्कराणि । तेभ्यो निः<strong>श्रेयसकरत्वं</strong> <strong>वैदिकस्य</strong> ज्योतिष्टोमादेः कर्मणः । तेषु मोक्षत्वं प्रतिपद्यते[^१२६] ।</p>
<ul>
<li>
<p><span style="text-decoration-underline;">ननु</span> च यदि तावत् <strong>पूर्वेषाम्</strong> इति निर्धारणे षष्ठी तद् अनुपपन्नम् । निर्धारणं हि समुदायभूतविशेषस्य[^१२७] केनचिद् धर्मेण तदैकविषयेण चोपपद्यमानस्यावान्तरेणासंभविना[^१२८] । &ldquo;क्षत्रियो मनुष्याणां शूरतमः&rdquo; इति मनुष्यजातौ क्षत्रियो ऽप्य् अन्तर्भूतः स शूरतमत्वेन निर्धार्यते । अनुपदिष्टस्यानन्तरितस्य कुतो निर्धारणम् ।[^१२९] न चेह प्राग् वैदिकं कर्मादिष्टम् ।</p>
</li>
<li>
<p><span style="text-decoration-underline;">अथोच्यते</span> । अन्तर्वेदाभ्यासादीनि[^१३०] वैदिकान्य् एव, कथम् अनुद्दिष्टं[^१३१] वैदिकं कर्म । यद्य् एवम्, सामान्यस्य सामान्यात्[^१३२] सुतराम् अनिर्धारणम् । न हि भवति &ldquo;गवां गौर् उत्पन्नक्षीरतमा&rdquo; इति । यदि ह्य् अवैदिकानि[^१३३] चोद्दिष्टार्थान्य् अभविष्यंस् तत एवैतद् अपेक्षेत <strong>वैदिकं श्रेयस्करतरम्</strong>[^१३४] इति ।</p>
</li>
<li>
<p>किं च, कानि तावद् अत्र वैदिकानि कर्माण्य् अभिप्रेतानि । यदि तावत् ज्योतिष्टोमादीनि, विशेषग्रहणे प्रमाणं वक्तव्यम्, वेदाभ्यासादीनाम् अपि वैदिकत्वात्[^१३५] । अथ &ldquo;स्मार्तत्वान् न तानि वैदिकानि, यान्य् एव प्रत्यक्षश्रुतिविहितानि तान्य् एव वैदिकानि&rdquo; इति[^१३६] । न हि सर्वेषु[^१३७] वैदिकेषु कर्मसु वेदाभ्यासादीनाम् अगत्वेनान्तर्भावः[^१३८] । एतच् च यद् वक्ष्यति &ldquo;अन्तर्भवन्ति क्रमशस् तस्मिन् क्रियाविधौ&rdquo; (म्ध् १२।८७) इति, तद् धि तस्य नेति तर्ह्य् अग्निहोत्रादौ तपो गुरु संपाद्यं स्यात् । अनेन तेनोक्तेन न कश्चिद् अर्थः । वेदाभ्यासादीन्य्[^१३९] अप्य् अनुष्ठेयान्य् अग्निहोत्रादीन्य् अपि । तत्र न विद्मः कीदृशम् अमीषां श्रेयस्करत्वम् । नापि समानि फलानि, येन फलस्योत्कर्षवत्तयैवम् उच्यते । यथा गोदानात् स्वर्गस्य ज्योतिष्टोमाच् च दीर्घकालाद्यनुवृत्तता । यथोक्तम् &ldquo;लोकवत् परिमाणतः[^१४०] फलविशेषः स्यात्&rdquo;(प्म्स् १।२।१७) इति ।</p>
</li>
<li>
<p><span style="text-decoration-underline;">अत्रोच्यते</span> । यद् उक्तं नैतेनोक्तेन[^१४१] कश्चिद् अर्थ इति, तत्र केचिद् आहुः । विरोधे स्मार्ते श्रौते बाधकत्वज्ञापनार्थं वैदिकानां श्रेयस्करतरत्ववचनम्[^१४२] । यथोक्तम् &ldquo;तुल्यबलविरोधे विकल्पः&rdquo;[^१४३] (ग्ध् १।४) । अतुल्यबलायाः स्मृतेः श्रुत्या बाधः[^१४४] इति । &ldquo;श्रुतिद्वैधं तु यत्र स्यात् तत्र धर्माव् उभौ स्मृतौ&rdquo; (म्ध् २।१४) । श्रुतिस्मृतिद्वैधे[^१४५] अनुवादः[^१४६] स्मृतिर् इत्य् अर्थाद् उक्तं[^१४७] भवति ।</p>
</li>
<li>
<p><span style="text-decoration-underline;">अमुनैवावगतत्वाद्</span> अवाच्यम् एतत् ।</p>
</li>
<li>
<p><span style="text-decoration-underline;">विस्पष्टीकरणार्थम्</span> एव पुनर् उच्यत इत्य् अदोषः ।</p>
</li>
<li>
<p><span style="text-decoration-underline;">अथ वा</span>, अन्यो ऽपि तथार्थः[^१४८] संभाव्यते । शुद्धे च विकल्पवचनम् । स्मृतिद्वैधे न तद्विकल्पार्थम् । तेनायम् अर्थः । स्मार्तेभ्यो वैदिकानि बलीयांसि । वेदाभ्यासादिग्रहणं सर्वस्मार्तप्रदर्शनार्थम् । वृत्तानुरोधाद् एवं पठितम् ।</p>
</li>
<li>
<p><span style="text-decoration-underline;">वयं तु</span> ब्रूमः- न्यायसिद्धो ऽयम् अर्थः, न्यायसिद्धस्यापि सौहार्देनाभिधानम् अनारभ्य युक्तम् । इहात्मनो ज्ञानं प्रतिपदं पठ्यते । तत्र कः प्रसङ्गो बाधात् तस्य । स्मृतिकारा न च स्ववाक्यानि स्ववाक्यैर् एव प्रमाणयितुम् अर्हन्ति । अथोच्यते- याज्ञवल्कीयायाः स्मृतेर् विधिर्[^१४९] उच्यते, नात्मीयायाः समानता । यत् तावद् आत्मीयायाम् अप्य् उक्तं भवति । अतः प्रकरणानुरोधाद् वेदाभ्यासादि पदं पृथक्[^१५०] । नेहात्मानं प्रतिज्ञायेदं पठ्यते । कथं च आत्मज्ञानं श्रुतिपरत्वेन तैर् व्याख्यातम् इति[^१५१] । + + +[^१५२] वेदाभ्यासादिभ्यो वैदिकं यागादि कर्म श्रेष्ठम् इति, ततो ऽध्यात्मज्ञानम् । इतरथान्यत्र प्रजाया अन्यद् उच्यमानम् अन्यत्रास्तम् अन्यत्र पतितं स्यात् ।</p>
</li>
<li>
<p><span style="text-decoration-underline;">अथ वा</span> वैदिकम् अत्र आत्मज्ञानम् एव,[^१५३] वेदस्य तत्प्रतिपादनपरत्वात् । अग्निहोत्राद्युपदेश औषधपाने वृद्ध्युपदेशवद् बालादिप्रवृत्त्यर्थः ।</p>
</li>
<li>
<p><span style="text-decoration-underline;">यदि वा</span> कर्मकाण्डेन शिष्टाः स्वाभाविकीम् एनाम् अनाद्यविद्यां वासनाविषयासङ्गहेतुभूताम् अवधूय शास्त्राभ्यासवासनासामर्थ्यवशात्[^१५४] क्रमेणोपजातवैराग्यशिथिलीभूतदृढतृष्णारागग्रहणे उत्तमाधिकारानुशासने नियोज्यतां प्रतिपत्तुं समस्तम् अपि श्रुत्यादिष्टत्वम् अधिकारोपकारकत्वं कर्मकाण्डस्य विज्ञायत इति ब्रह्मवादिनः । अतो वक्ष्यमाणनिवृत्त्याख्यकर्माभिप्रायम् एतत्- <strong>श्रेयस्करतरं ज्ञेयं सर्वथा कर्म वैदिकम्</strong> इति ।</p>
</li>
<li>
<p><span style="text-decoration-underline;">अथ वा</span> भेदो यदि सर्वेषाम् अपि स्वप्नवद् असत्यदर्शनद्वये ऽप्य् आत्मैकत्वज्ञाने श्रेय इत्य् अर्थः । वेदाभ्यासादीनां[^१५५] भेदोपदेशादिनोद्यं तत् कर्तव्यम् । षष्ठीनोद्यं तु तैर् एव समाहितं बुद्ध्यारोपितान्तरेण पृथक्त्वोपपत्तेः । यथा &ldquo;मथुराः पाटलीपुत्रकेभ्य आढ्यतराः&rdquo; इति । तथा सतीयं[^१५६] पञ्चमी स्याद् इति चेत्, अत्रापि प्रतिविहितं धर्माविशेषात् ॥ १२।८६ ॥</p>
</li>
</ul>
<blockquote>
<p><strong>वैदिके कर्मयोगे तु सर्वाण्य् एतान्य् अशेषतः ।</strong><br>
<strong>अन्तर्भवन्ति क्रमशस् तस्मिंस् तस्मिन् क्रियाविधौ ॥ १२।८७ ॥</strong></p>
</blockquote>
<p>एतावद् वैदिकं कर्म ज्योतिष्टोमाद्य् आचक्षते । तेषाम् एव श्लोकयोजना । <strong>क्रियाविधिः</strong> कर्मविधिर् वैदिकः । <strong>कर्मयोगे</strong>[^१५७] कर्मप्रयोगे बहिः संपाद्यावस्थाः । <strong>एतान्य्</strong> उपनिषद्वेदाभ्यासादीन्य् <strong>अन्तर्भवन्ति</strong> । <strong>तस्मिन्न्</strong> इति व्याप्यतया क्वचित् कस्यचित् समम् एषाम् अन्तर्भावम् आह । <strong>कर्मयोग</strong> इत्य् उक्ते <strong>क्रियाविधि</strong>ग्रहणं श्लोकपूरणार्थम् । &ldquo;क्रतुयज्ञेभ्यश् च&rdquo; इति[^१५८] (पाण् ४।३।६८) तद्वद् वा[^१५९] सोमयागभेदेन भेदो व्याख्येयः ।</p>
<ul>
<li>
<p>तत्र वेदाभ्यासस् तावत् सत्रे ऽन्तर्भवति,[^१६०] यजमानमन्त्रेषु सर्वत्रोपयोगतः । तपोदीक्षोपसदसोमयागेषु[^१६१] &ldquo;पयो ऽमृतं[^१६२] ब्राह्मणस्य&rdquo; इत्यादि । ज्ञानं सर्वत्र, विदुषाम् अनधिकारात्[^१६३] । एवम् इन्द्रियसंयमः प्रतियागगामी &ldquo;न[^१६४] स्त्रियम् उपेयान्[^१६५] न मांसम् अश्नीयात्&rdquo; इति । अहिंसापि &ldquo;एतां रात्रिं[^१६६] प्राणभृतः प्राणं न विच्छिन्द्याद्[^१६७] अपि कृकलासस्य&rdquo; (बाउ १।५।१४।) इति । गुरुसेवादेर् इत्थम् अप्रवृत्तिः ।</p>
</li>
<li>
<p>ये तु निवृत्तम् एव कर्माहुस् तेषां वेदाभ्यासादीनां अनुवृत्त्यर्थः श्लोकः ।</p>
</li>
<li>
<p><strong>अन्तर्भवन्त्य्</strong> उपासनापरस्यापि तेषाम् अनुष्ठानाद् अन्तर्भावः । तथा चोपनिषद्भ्य उपासकस्य प्रायश्चित्तनिर्देशः पापक्षपणार्थः, न पुनः प्रतिविधानविकार एवोक्तो भवति । अतो विहिताकरणे प्रतिषिद्धसेवने सति प्रत्यवायः ।</p>
</li>
<li>
<p><span style="text-decoration-underline;">एवं</span> तर्हि कुतो मोक्षः ।</p>
</li>
<li>
<p><span style="text-decoration-underline;">फलोपभोगेन</span> जन्मान्तरोपत्तदुरितक्षयात्, अकरणात् स्वबुद्धिपूर्वम् अन्यस्य,[^१६८] प्रमादकृतस्य प्राणायामविद्याविशेषाभ्यासातिशयेन कृतनिष्कृतित्वात्[^१६९] निरुपाध्यात्मस्वरूपसाक्षात्करणाच् च । प्रथमं तं वेदयेत्, तद्भावापत्तिर् मोक्षः । अतश् च ब्रह्मनिष्ठापरेणापि वेदाभ्यासादीन्य् अनुष्ठेयानि । यस्य यस्य कर्मन्यासः श्रूतते स षष्ठे व्याख्यातः ।</p>
</li>
<li>
<p><strong>क्रियाविधिर्</strong>[^१७०] उपासनविधिर् एव &ldquo;द्रष्टव्यः श्रोतव्यः&rdquo; (बाउ २।४।५) इत्यादिनोदितः । बहुत्वाच् चोपासनाप्रकाराणां <strong>तस्मिंस् तस्मिन्न्</strong> इति वीप्सा युज्यत एव । अतः &ldquo;ब्राह्मेत्य् उपासीत,&quot;[^१७१] (छु ३।१८।१) &ldquo;य एष आदित्ये हिरण्मयः पुरुषः&rdquo; (छु १।६।६) इति, &ldquo;स च एष आत्मापहतपाप्मा&rdquo; (छु ८।७।१) इत्यादि क्वचिद् उपात्तबुद्ध्याध्यारोपितश् चोद्यते, क्वचिद् धिरण्यमय इत्यादौ लक्षणया तस्यैवोपासना, क्वचित् सर्वोपासनाधिपत्येन निष्कलंकम् इवात्मनः &ldquo;स एवाधस्तात्[^१७२] स उपरिष्टात्&rdquo; (छु ७।२५।१) इति चोदनाबहुत्वाद् वीप्सोपपत्तिः ॥ १२।८७ ॥</p>
</li>
</ul>
<blockquote>
<p><strong>सुखाभ्युदयिकं चैव नैःश्रेयसिकम् एव च ।</strong><br>
<strong>प्रवृत्तं च निवृत्तं च द्विविधं कर्म वैदिकम् ॥ १२।८८ ॥</strong></p>
</blockquote>
<p><span style="text-decoration-underline;">ननु</span> च प्रवृत्तम् एव वैदिकं कर्म व्याख्यातम् । किम् इदम् उच्यते द्विविधम् इति ।</p>
<ul>
<li>
<p><span style="text-decoration-underline;">नैष दोषः</span> । प्राधान्यं तत्र प्रवृत्तं[^१७३] वैदिकं व्याख्यातम्[^१७४] । वैदिकं[^१७५] तु सर्वत्राविशिष्टम् ।</p>
</li>
<li>
<p>सुखम् उपैत्योपपद्यते[^१७६] । यद् अपि <strong>सुखाभ्युदयिकं</strong> सुखाभ्युदयः प्रयोजनम् अस्येति वान्वर्थो[^१७७] वा कर्तव्यः । <strong>निःश्रेयसं</strong> प्रयोजनम् अस्येति च केचन । <strong>प्रवृत्तनिवृत्त</strong>पदे[^१७८] यथासंख्यं पूर्ववत्[^१७९] संबन्धनीये ॥ १२।८८ ॥</p>
</li>
</ul>
<blockquote>
<p><strong>इह चामुत्र वा काम्यं प्रवृत्तं कर्म कीर्त्यते ।</strong><br>
<strong>निष्कामं ज्ञानपूर्वं तु निवृत्तम् उपदिश्यते ॥ १२।८९ ॥</strong></p>
</blockquote>
<p><strong>इह</strong> कारीरीवैश्वानर्यादि,[^१८०] <strong>अमुत्र</strong> ज्योतिष्टोमादि काम्यसंपादकं कर्म । काम्यत इति <strong>काम्यम्</strong> । फलस्य काम्यत्वात् तत्साधनम्[^१८१] अपि कर्म काम्यम्[^१८२] एव । <strong>निष्कामं</strong> नित्यम् । <strong>ज्ञानपूर्वम्</strong>[^१८३] उभयत्र शेषम्, अविदुषो ऽनाधिकारात् । अथापि[^१८४] रहस्याधिकारिज्ञानम् उपदिश्यते । तदा नोभयशेषः[^१८५] । <strong>पूर्व</strong>शब्दश् चाद्यर्थं[^१८६] लक्षयति । ज्ञानम् आद्यं मुख्यं यस्येति विग्रहः । यो ऽभिमुख्यः स लोकः पूर्वं क्रियां प्रतिलभते । अतश् चैतद् उक्तं भवति । ज्ञानं प्रधानं प्रधानतो ऽनुष्ठेयम् । वेदाभ्यासादि तु शास्त्रमात्रया ॥ १२।८९ ॥</p>
<blockquote>
<p><strong>प्रवृत्तं कर्म संसेव्य देवानाम् एति साम्यताम् ।</strong><br>
<strong>निवृत्तं सेवमानस् तु भूतान्य् अत्येति पञ्च वै ॥ १२।९० ॥</strong></p>
</blockquote>
<p><span style="text-decoration-underline;">ननु</span> च काम्यं कर्म प्रवृत्तम् इत्य् उक्तम् । काम्यानि च कानिचित् स्वर्गफलानि कानिचिद् दृष्टफलानि[^१८७] । न च देवसाम्यताफलं[^१८८] किंचिद् दृष्टं[^१८९] कर्म । अतः किम् इदम् उच्यते <strong>देवानाम् एति साम्यताम्</strong> इति । यान्य् अश्रुतफलानि विश्वजिदादीनि तान्य् अपि निष्कामस्वर्गफलानि[^१९०] । अतो न विद्मः कर्मणा देवसाम्यताप्राप्तिः फलम् । न च शक्यं वक्तुं &ldquo;यानि फलवन्ति श्रुतानि तानि निष्कामेणानुष्ठेयानि, तथा चानुष्ठितानि वै देवत्वफलानि संपद्यन्ते&rdquo; । श्रुतहानिर् अश्रुतपरिकल्पना च तथा स्यात् । काम्यमानं च वेदे फलम्- &ldquo;ग्रामकामः,&rdquo; &ldquo;स्वर्गकामः&rdquo; इति, न वस्तुस्वाभाव्येन विषभक्षणवत्[^१९१] । अथो देवत्वादिप्राप्तिर् भवति, न च काम्यम्[^१९२] इति विरुद्धम् इति । प्रतिषेधाधिकारेष्व् अकामितं[^१९३] कथम् इति चेत्, तथाभूतस्यैव तत्र फलत्वेनान्वयः । न ह्य् अनिष्टं[^१९४] काम्यं भवति । अथ नित्यानां फलम् इतः कथ्यते, नित्यताहनिः । यावज्जीवादिपदैश्[^१९५] च तत्र नित्यफलत्वम्[^१९६] अवगमितम् । अथावश्यं[^१९७] कल्प्यते, प्रत्यवायपरिहारः[^१९८] कल्प्यताम् । तद् धि कल्प्यमानं[^१९९] नित्यत्वे न विरुध्यते ।</p>
<ul>
<li>
<p>यो ऽप्य् उत्तरः श्लोकः <strong>भूतान्य् अत्येति पञ्च वै</strong> इति,[^२००] तत्र[^२०१] <strong>अत्येति</strong>[^२०२] विमुच्यत इति न विद्मः । अन्यत्रात्ययो[^२०३] लय उच्यते । न चेह भूतेषु जीवस्य लय इष्यते, अपि तु ब्रह्मरूपापत्तिः[^२०४] ।</p>
</li>
<li>
<p><span style="text-decoration-underline;">अन्ये</span> ऽपि व्याचक्षते — स[^२०५] चातिक्रामति पञ्चभूतानि । न[^२०६] पाञ्चभौतिकं तस्य शरीरं भवति, अपि तु तेजोमूर्तिर् एवान्वेति[^२०७] । तद् अपि न किंचित् । शरीराग्रहणं हि मोक्षः । तच् च शरीरम् एकभौतिकं[^२०८] वा भवतु[^२०९] पाञ्चभौतिकं वा,[^२१०] को विशेषः संसरित्वे । अतो व्याख्येयो ऽयं श्लोकः ।</p>
</li>
<li>
<p><span style="text-decoration-underline;">उच्यते</span> । यत् तावद् उक्तम् &ldquo;कस्य कर्मणो देवसाम्यता फलम् इति, नित्यानाम् अफलत्वात्,[^२११] काम्यानां च फलान्तरयोगात्&rdquo; इति, तत्र ब्रूमः- नानेन सर्वेषां वैदिकानां कर्मणाम् एतत् फलम् उच्यते । किं तर्हि, निवृत्तस्य कर्मणो यत् फलं यत्र प्रवृत्तिः[^२१२] । किं च कर्म[^२१३] विद्यते, येन[^२१४] तत्फलम् आप्यत इति प्रशंसा । सन्ति च कानिचित् देवत्वप्राप्तिफलानि कर्माणि[^२१५] । तेनैतद् उक्तं भवति । कर्मकाण्डे यत् कर्तव्यतया[^२१६] वेदितं सास्य परा गतिर् देवत्वप्राप्तिः, न तु मोक्षः । यत् तु रहस्याधिकारोक्तं कर्म तद् अनावृत्तिहेतुः । तत्र कामयमानस्य फलसंकल्पोपहतत्वात् कर्म बन्धहेतुः । कर्मणां ह्य् एष स्वभावो[^२१७] यत् स्वफलदानार्थम् अधिकारिणः कार्यकारणम् आरभन्ते । तथैव नित्यान्य् अप्य् अक्रियमाणानि[^२१८] प्रत्यवायहेतवो भवन्ति । तान्य् अपि शरीरम् आरंभन्त एव ।</p>
</li>
<li>
<p>यद्य् एवम्, नित्यानि करिष्यति, काम्यानि प्रतिषिद्धानि न[^२१९] करिष्यति, तस्य शरीरारम्भककर्माभावाद् धेत्वभावेन मोक्षम् अवाप्स्यति, आत्मज्ञानस्य क्वोपभोगः[^२२०] । यथोक्तम्-</p>
</li>
<li>
<p>नित्यनैमित्तिके कुर्यात् प्रत्यवायजिहासया ।</p>
</li>
<li>
<p>मोक्षहीनः[^२२१] प्रवर्तेत[^२२२] तत्र काम्यनिषिद्धयोः[^२२३] ॥ (श्लोव् ५।१५- ११०)</p>
</li>
</ul>
<p>इत्य् उक्तं भगवद्भिः । न[^२२४] विद्याम् अनभ्यस्यमानस्याविदया[^२२५] क्षयो ऽस्ति । न ज्ञानानुच्छिन्नायाम् अविद्यायां[^२२६] ब्रह्मरूपापत्तिः । एतद् एवाभिप्रेत्योक्तम् &ldquo;निष्कामं ज्ञानपूर्वम्&rdquo; (म्ध् १२।८९) इति, तथा &ldquo;कामात्मता न प्रशस्ता&rdquo; (म्ध् २।२) ।</p>
<ul>
<li>
<p>समानक्रियस्य सामार्ष्टिस् तस्य भावः <strong>साम्यता</strong> । देवैः समानगतिर् भवतीत्य् अर्थः ।</p>
</li>
<li>
<p>यच् च <strong>भूतान्य् अत्येति</strong> इत्य् अप्य् अमुं प्रति[^२२७] व्यामोहः, सो ऽपि न युक्तः । विप्रलापनम् अप्य् अत्यय[^२२८] उच्यते । तुषारनिखिलप्रपञ्चो भवीत्य् अर्थः ।</p>
</li>
<li>
<p>&ldquo;अभ्येति&rdquo; इत्य् अपि पाठे ऽशरीरत्वम् उक्तं भवति ॥ १२।९० ॥</p>
</li>
</ul>
<p><em>कथं पुनः प्रपञ्चः कर्तव्य इत्य् अत आह ।</em></p>
<blockquote>
<p><strong>सर्वभूतेषु चात्मानं सर्वभूतानि चात्मनि ।</strong><br>
<strong>समं पश्यन्न् आत्मयाजी स्वाराज्यम् अधिगच्छति ॥ १२।९१ ॥</strong></p>
</blockquote>
<p><strong>भूत</strong>शब्देन यत् किंचित् स्थावरजङ्गमं प्राण्यप्राणि[^२२९] तत् सर्वम् उच्यते । तत्र <strong>चात्मानं</strong> पश्येत्- &ldquo;अहम् इवैतज् जगत्&rdquo; इति । तथा च श्रुतिः- &ldquo;अहं वृक्षस्य रेरिवा&rdquo; इति (तु १।१०।१) । स्वपरव्यवहारं[^२३०] जह्यात् । &ldquo;अयम् अहम् एतन् मम नेदं मम&rdquo; इति संपद्यते बन्धः[^२३१] । त्यक्तात्मात्मीयाभिनिवेशस्योज्झितस्वपरभेदस्य केवलात्मैकत्वं भाति । एष एव <strong>स्वाराज्य</strong>पदार्थः[^२३२] ।</p>
<ul>
<li>
<p><strong>सर्वभूतानि चात्मनीति</strong> । यद् एव विकारप्रपञ्चरूपं जगत् तद् एव तन् मयि स्थितम् अहम् एकः स्रष्टा कर्ता ध्याता द्येयश् चेति संपद्यते । <strong>आत्मयाजी</strong> । आत्मानम् एव सर्वदेवतामयत्वेन यो यजते, मन्यते- &ldquo;नाग्निर्[^२३३] आदित्यो वा देवता, अहम् एव देवता&rdquo; इत्य् एवं पश्यन्न् आत्मयाजी संपद्यते । न पुनर् आत्मोद्देशेन[^२३४] यागः कर्तव्यतया चोद्यते[^२३५] ।</p>
</li>
<li>
<p><span style="text-decoration-underline;">केचिद्</span> आहुः । नाग्नेयादिष्व् अग्न्यादयो देवता आत्मत्वेनापि न वक्तव्याः ।</p>
</li>
<li>
<p><strong>स्वाराज्यम्</strong>[^२३६] । स्वे राज्ये भवः स्वाराज्यः[^२३७] । परमात्मवत् स्वतन्त्रः संपद्यते स्वप्रकाशश् च भवति । न[^२३८] चन्द्रादित्याद्यालोकम् अपेक्षते नेन्द्रियाणि[^२३९] चक्षुरादीनि नान्तःकरणं मन आदि । अतः <strong>पश्यन्न्</strong> इति[^२४०] च । भावयेद् इत्य् उच्यते[^२४१] । न[^२४२] दर्शनमात्रं सकलबाह्याभ्यन्तरव्यापारतिरस्करणे तद्भावनापराः स्मृताः[^२४३] ॥ १२।९१ ॥</p>
</li>
</ul>
<blockquote>
<p><strong>यथोक्तान्य् अपि कर्माणि परिहाय द्विजोत्तमः ।</strong><br>
<strong>आत्मज्ञाने शमे च स्याद् वेदाभ्यासे च यत्नवान् ॥ १२।९२ ॥</strong></p>
</blockquote>
<p><strong>यथोक्तान्य् अपि कर्माणीति</strong> । नानेनाग्निहोत्रादीनां कर्मणां परिहानिर् विधीयते, अपि त्व् <strong>आत्मज्ञाने यत्नवान् स्याद्</strong> इत्य् आत्मज्ञानाभ्यासो विधीयते । <strong>कर्माणि परिहायेत्य्</strong> अस्यालंबनं[^२४४] प्रशस्तदेवतायतनप्रदक्षिणमन्त्रगुरुगमनादीनि मुक्त्वा[^२४५] ऽप्य् आत्मज्ञानम् अभ्यस्येत् । न हि नित्यानां कर्मणां स्वेच्छया परित्यागो ऽस्ति पुरुषधर्मादिषु[^२४६] विहिते नास्ति त्यागेन विना ॥ १२।९२ ॥</p>
<blockquote>
<p><strong>एतद् धि जन्मसाफल्यं ब्राह्मणस्य विशेषतः ।</strong><br>
<strong>प्राप्यैतत् कृतकृत्यो हि द्विजो भवति नान्यथा ॥ १२।९३ ॥</strong></p>
</blockquote>
<p><strong>द्विजो</strong>[^२४७] <strong>भवति</strong> क्षत्रियवैश्ययोर् अप्य् आत्मज्ञाने ऽधिकारं दर्शयति । यथा चारण्यककश्रुतिः[^२४८] । <strong>ब्राःमणस्य विशेषतः</strong> इति । &ldquo;वेदाभ्यासे&rdquo; (म्ध् १२।९२) इति संबन्धनीयम् । आत्मज्ञेन समत्वेनाभ्यासासितेनैव संभवतः । यद् आत्मज्ञानं <strong>प्राप्य कृतकृत्यो द्विजो भवति</strong> पुरुषार्थ एतावता समाप्यते । न हि मोक्षाद् अपरः पुरुषार्थो ऽस्तीति ॥ १२।९३ ॥</p>
<p><em><span style="text-decoration-underline;">ननु</span> च यद् उक्तं सर्वात्मैकत्वेनायं पश्येत् तत्</em>[^२४९]_ प्रत्यक्षविरुद्धम् इव, प्रत्यक्षेण हि भिन्नो भावः_[^२५०]_ प्रतिभाति । तेन कथम् एकत्वेन ग्राह्यः । अनारभ्य स्वार्थ उपदिष्टः स्यात् । कथं भिन्नम् अभिन्नं द्रष्टुं शक्यम् । न हि खरो गौर् इव बुद्ध्या ग्रहीतुं शक्यः । इन्द्रियदोषेणान्यत्रावभासरूपया प्रतीयते शुक्तिकादौ रजताकारतया, न तूपदेशतः । यो ह्य् उपदिशेत् तं हस्तिनं प्रतिपद्यते । नासौ वचनफलम् अञ्जसाश्नुवीत । अत आह ।_</p>
<blockquote>
<p><strong>पितृदेवमनुष्याणां वेदश् चक्षुः सनातनम् ।</strong><br>
<strong>अशक्यं चाप्रमेयं च वेदशास्त्रम् इति स्थितिः ॥ १२।९४ ॥</strong></p>
</blockquote>
<p>अयम् अर्थः । <strong>वेदो</strong> ऽत्र वक्तुः[^२५१] प्रमाणम् । चक्षुर् इव <strong>चक्षुः,</strong> दर्शनहेतुत्वसामान्यात् । यथा चक्षुःपरिच्छिन्नेष्व् अनेष्टितः[^२५२] रूपप्रत्ययो भवत्य् एवं वेदाद् इति <strong>चक्षुर्</strong> इत्य् उक्तम् । <strong>सनातनं</strong> शाश्वतं नित्यम् । अनेनापुरुषकृतत्वम् आह । पुरुषकृतत्वे[^२५३] हि तत्प्रामाण्यात् प्रमादो ऽपीत्य् अत्र न प्रमाणम् अस्ति, अतः पुरुषगतगुणदोषसद्भावनिश्वयात्[^२५४] । तदभावाद् अपौरुषेयत्वेन वेदः प्रमाणम् । अतो वेदप्रामाण्यात् दृश्यार्थस्य न कश्चन विरोधः ।</p>
<ul>
<li>
<p><span style="text-decoration-underline;">ननु</span> च यद्य् एवम् उपदिशेत् &ldquo;अग्निना सिञ्चेद् उदकेन च दीपयेत्&rdquo;,[^२५५] किं न भवेद् विरोधः ।</p>
</li>
<li>
<p><span style="text-decoration-underline;">विषम</span> उपन्यासः । तत्र हि दृष्टया पदार्थशक्त्या दृष्ट एवार्थः कर्तव्यतयोपदिश्यते । तत्र प्रमाणान्तरगोचरत्वं तस्यार्थस्य । तद्विपर्ययाद् युक्तं तद् एतद् उक्तम् । इह तु विधिपरत्वात् वाच्यानां[^२५६] प्रमाणान्तराणां च विधिविषयत्वाभावात् सिद्धस्वरूपवस्तुगोचरत्वेनासत्य् एकविषयत्वे कुतो विरोधः ।</p>
</li>
<li>
<p>इह ह्य् अनात्मभूतानां आभासतो भावानाम् आत्मत्वेन[^२५७] दर्शनं विधीयते स्वाराज्यफलाय[^२५८] । तत्र यत्राधिकं भेददर्शनं तस्याभ्यासतः शक्यम् अन्यथाकर्तुम् । तथा हि, रागादयश् चित्तधर्मा भावनातिशययोगाङ्गाभ्यासेन शक्यन्ते[^२५९] नियन्तुम् । द्वेष्यम्[^२६०] अपि मैत्रादिना द्वेष्यताबुद्धिर् निवर्तत इति सर्वस्यैतत् स्वसंवेद्यं दृष्टं[^२६१] च । भावनाया[^२६२] अविद्यमानवस्तुस्वाभाव्यम् अवभासते, सामर्थ्यात् । यथा विप्रलंभे कामिनः सर्वत्र कामिनीवत्[^२६३] पश्यन्ति, किम् अङ्ग यत्र तात्त्विकम् एकत्वम् अस्ति । तत् कथं भेदेन विरुद्धत्वाद् अवभासते । तद्रूपा हि सर्वभावना, सा भिन्ना विद्यते । ईदृशं चात्र दर्शनं समत्वेन विधीयते, यत्र &ldquo;ममेतत्,&rdquo; &ldquo;नेदं मम&rdquo; इति बुद्धेर् अनुपपत्तिः । यथोकम्-</p>
</li>
<li>
<p>ममेति द्व्यक्षरो मृत्युर् न ममेति च शाश्वतम् । इति । (म्भ् १४।१३।३)</p>
</li>
</ul>
<p>तस्मान् नास्ति विरोधः ।</p>
<ul>
<li><strong>पितृदेवमनुष्याणाम्</strong> इत्यादीनि श्रुतिपदानि[^२६४] । देवादयो ऽपि रिध्यन्ति संयुक्ता[^२६५] न चेदृक्[^२६६] ते ऽतीन्द्रियम् अर्थं पश्यन्ति, श्रुतिम् अन्तरेण ज्ञातुम् अशक्यत्वात् । <strong>अप्रेमेयं</strong> चापरिमाणम्, अनन्तत्वाद् वेदशाखानाम् । अथ च[^२६७] प्रमातुं अशक्यम्[^२६८] अर्थतः । <strong>वेदशास्त्रं</strong>[^२६९] वेदाः ॥ १२।९४ ॥</li>
</ul>
<blockquote>
<p><strong>या वेदबाह्याः श्रुतयो</strong>[^२७०]** याश् च काश् च कुदृष्टयः ।**<br>
**सर्वास् ता निष्फलाः प्रेत्य तमोनिष्ठा हि ताः स्मृताः ॥ १२।९५ ॥**</p>
</blockquote>
<p>पूर्वं त्व् अपौरुषेयत्वेन वेदस्य प्रामाण्यम् उक्त्वा, इदानीं पौरुषेयाणां वेदानाम् अप्रामाण्यम् । अथ <strong>वेदबाह्या</strong> वेदविरुद्धा अवेदमूलाः <strong>श्रुतयो</strong> ग्रन्थसंदृब्धेषु[^२७१] नोदनाश् &ldquo;चैत्यवन्देन स्वर्गो भवति&rdquo; इत्याद्या निर्ग्रन्थशोभादिसिद्धान्ताः[^२७२] प्रसिद्धाः[^२७३] । <strong>कुदृष्टयः</strong>[^२७४] असत्तर्कदर्शनानि । वेदकर्तुः साधनम् अपूर्वदेवतादिनिराकरणम् एवमाद्याः <strong>कुदृष्टयः</strong> । <strong>सर्वास् ता निष्फलाः प्रेत्य</strong> प्रकर्षं प्राप्य । संनिरूपितहेतुदृष्टान्ताः[^२७५] अन्ततो निष्फला उक्ताः, तत्र युक्तीनाम् आभासरूपत्वात् । ताश् च युक्तयो ऽन्यवति वर्त्मनि रात्रीयन्ति[^२७६] महाग्रन्थविस्तारा भवन्ति संक्षेपरूपाः । तथा पौरुषेयाणाम् उपदेशे न प्रामाण्यम्,[^२७७] पुरुषाणाम् अतीन्द्रियार्थदर्शनशक्त्यभावात्, सत्याम् अपि शक्तौ उपदेशिकस्य[^२७८] प्रमाणाभावात् । &ldquo;अयं सर्वज्ञः, तेनायम् आगमः प्रणीतः&rdquo; इति न किंचिद् अत्र प्रमाणं क्रमते ।[^२७९] विद्यमाने ऽपि कर्तृपूर्वत्वे दृष्टार्थादृष्टकल्पनाप्रसङ्गः, तत्प्रमाणत्वे देवतात्वसिद्धिः[^२८०] । अतस् ता युक्तयो व्यामोहमूला इत्य् अर्थः ।</p>
<ul>
<li>
<p><span style="text-decoration-underline;">अन्ये तु</span> व्याचक्षते । <strong>प्रेत्य</strong> मृत्यस्य ता निष्फलाः । <strong>तमोनिष्टास्</strong>[^२८१] तामसयोनिहेतुत्वात् ।</p>
</li>
<li>
<p>अस्मिन् पक्षे ऽसमानकर्तृकत्वात् प्रेत्येति दुर्लभत्वम्[^२८२] । निष्ठान्ताद् वा सप्तमी पठितव्या &ldquo;प्रेते&rdquo; इति ॥ १२।९५ ॥</p>
</li>
</ul>
<blockquote>
<p><strong>उत्पद्यन्ते विनश्यन्ति</strong>[^२८३]** यान्य् अतो ऽन्यानि कानिचित् ।**<br>
**तान्य् अर्वाक्कालिकतया निष्फलान्य् अनृतानि च ॥ १२।९६ ॥**</p>
</blockquote>
<p><strong>अतो</strong> वेदाद् <strong>यान्य् अन्यानि</strong> शासनानि <strong>तान्य्</strong> **उत्पद्यन्ते विनश्यन्ति **च । उत्पादविनाशित्वाद् अनित्यानि । वेदस् तु तद्विपर्ययान् नित्यः । <strong>अर्वाक्कालिकतया</strong> इदानींतनेन पुरुषेण केनचित् कृतत्वाद् अतो <strong>निष्फलानि</strong>, अदृष्टस्य फलस्याभावात् । <strong>यानि कानिचिद्</strong>[^२८४] विप्रलम्भमूलकादिलक्षणानि[^२८५] ॥ १२।९६ ॥</p>
<blockquote>
<p><strong>चातुर्वर्ण्यं त्रयो लोकाश् चत्वारश् चाश्रमाः पृथक् ।</strong><br>
<strong>भूतं भव्यं भविष्यं च सर्वं वेदात् प्रसिध्यति ॥ १२।९७ ॥</strong></p>
</blockquote>
<p>इयम् अपि स्तुतिर् एव । <strong>चातुर्वर्ण्यं वेदात् प्रसिध्यति</strong>, अधिकारित्वेनावतिष्ठते &ldquo;वसन्ते ब्राह्मणो ग्रीष्मे राजन्यः&rdquo; (आप्ध् १।१।१९) इत्यादि । स्वरूपं तु व्यवहारावगम्यं सर्ववर्णेषु तुल्यत्वाद्[^२८६] अन्यत्र दर्शितम् । <strong>त्रयो लोकाः</strong> &ldquo;इतः प्रदानं देवा उपजीवन्ति&rdquo; (श्ब् १।२।५।२४) । अनेन त्रैलोक्यस्थितिहेतुत्वं वेदस्य सिद्धम् एव, वेदमूलत्वात् स्मृतीनां च[^२८७] । आश्रमो ऽपि[^२८८] वेदाद् एव । <strong>भूतम्</strong>[^२८९] अतीतं जन्मसुखदुःखादि । यच् च <strong>भवद्</strong> वर्तमानं यच् च <strong>भविष्यं</strong>[^२९०] तत् सर्वस्य वेद एव शरणीयम् ॥ १२।९७ ॥</p>
<blockquote>
<p><strong>शब्दः स्पर्शश् च रूपं च रसो गन्धश् च पञ्चमः ।</strong><br>
<strong>वेदाद् एव प्रसिध्यन्ति</strong>[^२९१]** प्रसूतिर् गुणकर्मतः ॥ १२।९८ ॥**</p>
</blockquote>
<p><strong>शब्दा</strong>दीनां भोग्यत्वेन सुखसाधनानां <strong>वेदाद् एव</strong> प्रसिद्धिः । वैदिककर्मानुष्ठानाद् गीतादिशब्दोपपत्तिः । तत्परित्यागाच् छ्रुतिकटुशब्दश्रवणम्[^२९२] । अतः शरीरारम्भकाः शब्दादयस् ताभ्यां स्वविषयत्वेनोपतिष्ठमाना <strong>वेदात्</strong>[^२९३] <strong>प्रसिधन्ती</strong>त्य् एतद् अभिप्रायम्, एतन्[^२९४] न पुनर् वेद उपादानकरणम् । अतः शरीरारम्भकाः शब्दादयस् ताभ्याम्[^२९५] । एतद् एवाह- <strong>प्रसूतिर् गुणकर्मतः</strong> । प्रसूतिः शब्दादीनाम् उत्पत्तिः । तदर्थं गुणकर्म । फलार्थत्वात् प्रधानकर्म च चित्रादि[^२९६] गुणधर्म इत्य् उक्तम् ।</p>
<ul>
<li>
<p>पाठान्तरम् &ldquo;प्रसूतिर्[^२९७] गुणधर्मतः&rdquo; इति । गुणाः सत्त्वादयः, तेषाम् धर्मो विपरिणामः, तस्य या प्रसूतिः साम्यावस्थायाः[^२९८] प्रच्युतिस् तदुद्रेको विष्वग्भावश् च, तत्र वेद एव हेतुर् अदृष्टनिमित्तत्वात् ।</p>
</li>
<li>
<p>वैचित्र्यपाठान्तराणि निष्प्रयोजनत्वान् न लिख्यन्ते ॥ १२।९८ ॥</p>
</li>
</ul>
<blockquote>
<p><strong>बिभर्ति सर्वभूतानि वेदशास्त्रं सनातनम् ।</strong><br>
<strong>तस्माद् एतत् परं मन्ये यज् जन्तोर् अस्य साधनम् ॥ १२।९९ ॥</strong></p>
</blockquote>
<p>[^२९९]सर्वभूतभरणं च वेदशास्त्रस्य दर्शितं ब्राह्मणे । तथा च &ldquo;हविर् अग्नौ हूयते सो ऽग्निर् आदित्यम् उद्वयति तत् सूर्यो रश्मिभिर् वक्ष्यति तेनार्त्तिर्[^३००] भवति ततो ह वैनाम् उत्पत्तिस्थितिर्[^३०१] वेति हविर् ज्ञायते&rdquo; इति । इहाप्य् उक्तम् &ldquo;अग्नौ प्रास्ताहुतिः सम्यग् आदित्यम् उपतिष्ठते&rdquo; (म्ध् ३।६६) इत्येवमादि ।</p>
<blockquote>
<p>तस्माद् एतत् परं मन्ये** पुरुषार्थकारणम् । यद्य् एवं कारणेन **जन्तोर् अस्य** धर्मानुशासनम् एतस्मात् करणात् तेषु यथा दर्शितोपपत्तिः ।</p>
</blockquote>
<ul>
<li>
<p><span style="text-decoration-underline;">ननु</span> च यद्य् औपादानिकम् अर्थं किं तद् भेदम् उक्तं[^३०२] लौकिकम् अर्थम् इति ।</p>
</li>
<li>
<p><span style="text-decoration-underline;">उच्यते</span> । अनुष्ठानम् अस्य वैदिकम्, कार्यं तु दृष्टत्वाल् लौकिकम् एव ॥ १२।९९ ॥</p>
</li>
</ul>
<blockquote>
<p><strong>सैनापत्यं च राज्यं च दण्डनेतृत्वम् एव च ।</strong><br>
<strong>सर्वलोकाधिपत्यं च वेदशास्त्रविद् अर्हति ॥ १२।१०० ॥</strong></p>
</blockquote>
<p>अतिस्तुतिर् इयम् । <strong>दण्डनेतारः</strong>[^३०३] दण्डनायका ग्रामनगरयोः कृताकृतप्रेक्षणनियुक्ताः[^३०४] । <strong>सेना</strong> हस्त्यश्वरथपादातम्, तस्याः <strong>पतिः</strong> । <strong>राज्यं</strong> मण्डलेश्वरत्वम् । <strong>सर्वलोकाधिपत्यं</strong> सार्वभौमत्वम् ॥ १२।१०० ॥</p>
<blockquote>
<p><strong>यथा जातबलो वह्निर् दहत्य् आर्द्रान् अपि द्रुमान् ।</strong><br>
<strong>तथा दहति वेदज्ञः कर्मजं दोषम् आत्मनः ॥ १२।१०१ ॥</strong></p>
</blockquote>
<p>इयम् अपि पूर्ववत् । स्पष्टा पदयोजना प्रसिद्धाश् च पदार्थाः ॥ १२।१०१ ॥</p>
<blockquote>
<p><strong>वेदशास्त्रार्थतत्त्वज्ञो यत्र तत्राश्रमे वसन् ।</strong><br>
<strong>इहैव लोके तिष्ठन् स ब्रह्मभूयाय कल्पते ॥ १२।१०२ ॥</strong></p>
</blockquote>
<p><strong>ब्रह्मभूयाय</strong> ब्रह्मभावाय ब्रह्मत्वप्राप्तये इति यावत् । <strong>यत्र</strong>[^३०५] <strong>तत्रे</strong>ति व्युत्थाय व्युत्क्रमेणापि । यथोक्तम् &ldquo;विद्वेषणाच् चाप्य् उत्थाय ब्राह्मणा भिक्षाचर्यम् अनुवेद्य[^३०६] व्रजन्ति&rdquo; इति ॥ १२।१०२ ॥</p>
<blockquote>
<p><strong>अज्ञेभ्यो ग्रन्थिनः स्रेष्ठा ग्रन्थिभ्यो धारिणो वराः ।</strong><br>
<strong>धारिभ्यो ज्ञानिनः श्रेष्ठा ज्ञानिभ्यो व्यवसायिनः ॥ १२।१०३ ॥</strong></p>
</blockquote>
<p><strong>अज्ञा</strong> मूर्खा अनधीयानाः । <strong>ग्रन्थिनः</strong>[^३०७] विद्वांसो ग्रन्थमात्राभिधायिनः । तेभ्यो <strong>धारिण</strong> इत्य् एतद् यत्नेन पठन्तः[^३०८] । पूर्वे तु नातिप्रयत्नतः । ग्रन्थस्येति तत्रापि संबध्यते &ldquo;ग्रन्थस्य धारिणः&rdquo; इति । श्रेष्ठत्वम्[^३०९] एतेषां जपप्रतिग्रहादिष्व् अधिकारात् । <strong>ज्ञानिनस्</strong> तु सर्वत्राधिकृता इति श्रेष्ठतराः । ज्ञानपूर्वं जपादयो ऽनुष्ठीयमानाः फलातिशयदायिनो भवन्ति । तद् उक्तम् &ldquo;यद् एव विद्यया करोति श्रद्धयोपनिषदा तद् एव वीर्यवत्तरं भवति&rdquo; (छु १।१।१०) इति । <strong>व्यवसायिनः</strong>[^३१०] अनुष्ठातारो निर्विचिक्त्साः[^३११] । येषाम् एतद्[^३१२] अन्यथेति न[^३१३] शक्यते ।</p>
<ul>
<li>एतद् अपि स्तुत्यर्थम् । अध्ययनमात्रेण वेदाः पुरुषार्थाय प्रभवन्ति, किं पुनस् तदर्थज्ञानम्[^३१४] ॥ १२।१०३ ॥</li>
</ul>
<blockquote>
<p><strong>तपो विद्या च विप्रस्य निःश्रेयसकरं परम् ।</strong><br>
<strong>तपसा किल्बिषं हन्ति विद्ययामृतम् अश्नुते ॥ १२।१०४ ॥</strong></p>
</blockquote>
<p>अनेनैतद् दर्सयति । सत्यां अपि विद्यायां नाक्षीणपापस्य मोक्षः, सत्य् अपि कर्मक्षये नासत्याम् आत्मविद्यायाम् । अतो यद् उक्तम् &ldquo;ते स्वभावेन[^३१५] मुच्यन्ते&rdquo; इति, तद् असत् । <strong>अमृतम्</strong> अपुनरावृत्तिर् येयं केवलानन्दरूपता[^३१६] ॥ १२।१०४ ॥</p>
<blockquote>
<p><strong>प्रत्यक्षं चानुमानं च शास्त्रं च विविधागमम् ।</strong><br>
<strong>त्रयं सुविदितं कार्यं धर्मशुद्धिम् अभीप्सता ॥ १२।१०५ ॥</strong></p>
</blockquote>
<p>सुहृद् भूत्वोपदिशति लौकिकम् अर्थम् । <strong>धर्मो</strong> वेदार्थः, तस्य <strong>शुद्धिर्</strong> विवरणं पूर्वपक्षनिराकरणेन[^३१७] निश्चितसिद्धान्तव्यवस्थापनम् । एतत्[^३१८] प्रत्यक्षादिप्रमाणनिश्चये सति भवति । सुविदिते हि प्रत्यक्षे ज्वालादिवैषम्येण प्रत्यभिज्ञायते । शब्दनित्यत्वादिसिद्धिः[^३१९] । यस्य तु सम्यक् नास्ति[^३२०] विवेकः, तस्योभयोर्[^३२१] अविशेषेण प्रत्यक्षम् अध्यवसायः स्यात् । ज्वालादिषु च प्रत्यक्षेण क्षयं दृष्ट्वा शब्दे ऽपि[^३२२] तथा संभावयेत्, तथानित्यशब्दसमुदायात्मको वेदः स्यात् । यस्य तु विहितानि कुशलप्रमाणेषु प्रशब्दो ऽतद्ग्रहणनिबन्धनो नास्त्य् अभिज्ञानो मन्यमानो ज्वालाविदुषो भेदग्रहणनिबन्धनम् इव सितविशितं विशेषो न ज्वालाबाधेन शब्दे बाधं संभावयति ।</p>
<ul>
<li>
<p>एवम् <strong>अनुमानम्</strong> अपि सुविवेचितं न भारतादिग्रन्थप्रमाणोपलक्षणत्वाच् च । तेन शौर्यादिशास्त्रान्ते[^३२३] कर्मण्यतासिद्धिः । येन न विवेचितं[^३२४] ह्य् अनुमानं स पक्षविपक्षयोर्[^३२५] दर्शनादर्शनमात्रेणानुमानप्रवृत्तिं मन्वानो वेदे ऽपि कर्तारं कल्पयेत् । यदा तु निपुणमतिर् भवति तत् तत् प्रयोजकस्य स्नातव्यलक्षणया तस्य कर्तृत्वस्वकरणस्याभावाद् अपौरुषेयत्वम् अध्यवस्यति ।</p>
</li>
<li>
<p><strong>शास्त्रं च विविधागमम्</strong> । शास्त्रे विविधविधिप्रतिषेधात्[^३२६] तस्य विविधो ऽनेकप्रकार आगमः । यत्रागम्यते स <strong>आगमः</strong> । बहुशाखत्वाद् वेदस्य श्रुतिस्मृतिभेदेन च विविधत्वम् उक्तम् । स चायम् अर्थः स्वाध्यायविध्याक्षिप्तः[^३२७] सुहृद्भावेनोपदिष्टः[^३२८] न च द्वयम् अपि प्रशंसेव[^३२९] ॥ १२।१०५ ॥</p>
</li>
</ul>
<blockquote>
<p><strong>आर्षं धर्मोपदेशं च वेदशास्त्राविरोधिना ।</strong><br>
<strong>यस् तर्केणानुसंधत्ते स धर्मं वेद नेतरः ॥ १२।१०६ ॥</strong></p>
</blockquote>
<p>ऋषिर् वेदः, तत्र भवः <strong>आर्षः, धर्मोपदेशो</strong> यो वैदिकः । <strong>यस् तर्केण</strong> अनुमानान्तरेण युक्त्या निरूपयति <strong>स धर्मं वेदेति</strong> पदयोजना ।</p>
<ul>
<li>
<p><strong>तर्क</strong> ऊहापोहान्तर्यसिद्धिः, इदम् अत्र युक्तम् ऊहितुम्, इदम् अपोहितम् । यदा[^३३०] सौर्ये कर्मणि निर्वापमन्त्रे &ldquo;देवस्य त्वा सवितुः प्रसवे ऽश्विनोर् बाहुभ्यां पूष्णो हस्ताभ्याम् अग्नये त्वा जुष्टं निर्वपामि&rdquo; (व्स् २।११) इति प्रकृतितः प्राप्ते मन्त्रे ऽग्निपदस्यार्थासमवायाद्[^३३१] अपोहः सूर्यपदस्य च क्षेपः । अयं <strong>तर्को</strong> न विरुध्यते वेदेन । यो ऽप्य् एवं मन्यते- &ldquo;सौर्ये कर्मण्य् अग्नेर् देवतायाः अभावात्, अर्थेन च मन्त्राणां प्रयोज्यत्वात्, एकदेशोपशमे च मन्त्रत्वाभावात्, कृत्स्नस्य वै मन्त्रस्य लोपः,&quot;[^३३२] एष वेदार्थविरोधी[^३३३] तर्कः । यद् उच्चारणं[^३३४] मन्त्राणां प्रयोज्यत्वं मन्यते, &ldquo;अतश् चाविकृत एव मन्त्रः प्रयोक्तव्यः&rdquo; इति, सो ऽपि शास्त्रविरोधी तर्कः[^३३५] ।</p>
</li>
<li>
<p>न चायं[^३३६] विधिः । अयम् अर्थवादः । अस्यात्र तात्पर्यम्, ईदृश्य् उपेक्षा यद् अत्रैतच् च मीमांसातो ज्ञायते ऽतो धर्मशुद्ध्यर्थं मीमांसावेदनम् एतेन चोदितम् ।</p>
</li>
<li>
<p><span style="text-decoration-underline;">अन्ये तु</span> व्याचक्षते । <strong>तर्केणे</strong>ति तर्कप्रधाना ग्रन्था लौकिकप्रमाणनिरूपणपरा[^३३७] न्यायवैशेषिकलोकायतिका उच्यन्ते । तत्र वेदविरुद्धानि बौद्धलोकायतिकनैर्ग्रन्थादीनि पर्युदस्यन्ते । तानि वेदविरुद्धानि । न[^३३८] तत्र प्रमाणं वेदः । कपिलकणादक्रियाम् अविरथतानिग्रहान्तादिषु हि शब्दः प्रमाणम् । तथा चाक्षपादसूत्रम् &ldquo;प्रत्यक्षानुमानोपमानशब्दाः[^३३९] प्रमाणानि&rdquo; (न्यास् १।१।३) । वैशेषिका अपि &ldquo;तद्वचनाद् आम्नायस्य प्रामाण्यम्&rdquo;[^३४०] (वैश्स् १।१।३) इत्य् आहुः । अतस् तानि शास्त्राणि श्रोतव्यानीति च । तथा च महाभारते भगवता कृष्णद्वैपायनेन दर्शितम्-</p>
</li>
<li>
<p>श्रोत्रियस्यैव ते राजन् मन्दकस्याल्पबुद्धयः ।</p>
</li>
<li>
<p>अनुवाकहता बुद्धिर् नैषा सूक्ष्मार्थदर्शिनी ॥ (म्भ् १२।१०।१)</p>
</li>
</ul>
<p>अनुवाकहतेति तर्ककृताम् अप्य् उपपत्तिम् आह, केवलत्वाद् असत्तया । तथेदम्[^३४१] अपरम् उत ।</p>
<ul>
<li>
<p>कश्चिन् न लोकायतिकान् ब्राह्मणान् स्मार्तः सेवते ।</p>
</li>
<li>
<p>अनर्थकुशला ह्य् एते मूर्खाः पण्डितमानिनः । इति । (राम् २।९४।३२)</p>
</li>
</ul>
<p>अनेनासत्तर्कश्रवणं प्रसिद्धम्, पूर्वेण सत्तर्कानुज्ञानं तद् एव तद् इति ।</p>
<ul>
<li>
<p><span style="text-decoration-underline;">केचित्</span>[^३४२] प्रामाण्यं वेदस्याहुर् ईश्वरप्रणेतृकतया । न च तस्यास्ति संभवः । न च तस्मिन् पक्षे वेदः प्रमाणम्, तस्य ह्य् असाव् ईश्वरः समयोपस्थापकः ।</p>
</li>
<li>
<p>एतेषु श्रूयमाणेषु अप्रामाणिको[^३४३] विपरीतो ऽभिनिवेशो जायते । अतो ऽसत्तर्का एव ते । न च वैदिकस्य वाक्यावबोधे कस्यचिद् अप्य् उपयुज्यन्ते[^३४४] । तथा च सांख्याः &ldquo;स ह्य् अविशुद्धिक्षयातिशययुक्तः&rdquo;[^३४५] (सांक् २) इत्य् आहुः । अक्षपादैर् अपि तदप्रामाण्यं मन्यते । तथा च याज्ञिकपूर्वपक्षे निर्धारितं यद् अपि केनचित् पठितम् (न्यास् २।१।५७) ।</p>
</li>
<li>
<p>कर्ममीमांसावेदान्तभाष्यम्[^३४६] एवम् अभिधानं यथाश्रुति विज्ञायते- &ldquo;देवा अस्माल् लोकाद् अमुं लोकम् आयंस् तान् ऋषयो ऽन्वीयुस् तान् मनुष्या अब्रुवन् कथम् अथो भविष्यामः एभ्यः सर्वकर्म ऋषयः प्रायच्छत्[^३४७] । तस्माद् यत् ब्राह्मणोत्तमास् तर्कयन्त्य्[^३४८] आर्षम् एव तद् भवति&rdquo; इति श्रुतेः । एषा यथोक्ततर्कपदार्थानुवादिनी ॥ १२।१०६ ॥</p>
</li>
</ul>
<blockquote>
<p><strong>नैःश्रेयसम् इदं कर्म यथोदितम् अशेषतः ।</strong><br>
<strong>मानवस्यास्य शास्त्रस्य रहस्यम् उपदिश्यते ॥ १२।१०७ ॥</strong></p>
</blockquote>
<p>वक्ष्यमाणार्थादारातिशयोत्पत्त्यर्थः श्लोको ऽयं श्रोत्रियसंबोधनार्थः । <strong>रहस्यं</strong> गुह्यम् । अतश् च न सर्वस्य प्रकाशयितव्यम् । यो न शुश्रूषापरो न च परमां भक्तिम् उपेतो यश् च न स्थिरप्रकृतिर् न तस्मै प्रकाश्यम् ॥ १२।१०७ ॥</p>
<blockquote>
<p><strong>अनाम्नातेषु धर्मेषु कथं स्याद् इति चेद् भवेत् ।</strong><br>
<strong>यं शिष्टा ब्राह्मणा ब्रूयुः स धर्मः स्याद् अशङ्कितः ॥ १२।१०८ ॥</strong></p>
</blockquote>
<p><span style="text-decoration-underline;">ननु</span> च, <strong>अनाम्नातेषु</strong> कः संदेहः । नो जाने नेह कथं स्याद् इति चेत्, यतो नैव तेषां तद् ।</p>
<ul>
<li>
<p><span style="text-decoration-underline;">उच्यते</span> । नेहेदृशम् अनाम्नातम् अभिप्रेतम् । किं तर्हि, यत् सामान्यत आम्नातं विसेषतस् तु न ज्ञायते ।</p>
</li>
<li>
<p><span style="text-decoration-underline;">ननु</span> च तत्रापि कः संदेहः । सामान्यस्य विशेषमात्रापेक्षाद्[^३४९] येन केनचित् सिद्धं[^३५०] शास्त्रार्थम्, यथा &ldquo;अद्भिर् आचमेत्&rdquo; इति कूप्यस्थावरनादेयादिभेदेन भिन्नास्व् अप्सु ताः काश्चिद् उपादीयमानाः संपादयन्ति शास्त्रार्थम् ।</p>
</li>
<li>
<p><span style="text-decoration-underline;">सत्यम्</span> । यत्र प्रतिषेधश्रुतिः,[^३५१] न च वैशेषिकं प्रायश्चित्तम् उपदिष्टम्, तत्रेदम्[^३५२] उपदिश्यते । यदा शूद्रोच्छिष्टं किंचित् पात्रं तद् अशुद्धं तत् संपर्काद् अशुचि तस्मिन्न् अकृते सुद्धे यदि केनचिद् भुक्तं स्यात् तदा किं प्रायश्चित्तम् इति संदेहः । स हि जिज्ञासा च निश्चयावसानेन च प्रत्यक्षादिषु सम्यङ् निधिः स्त्रीशूद्रोच्छिष्टम् एवेत्य् अदत्तं भवितुम् अर्हति । न हि तच् छूद्रस्योच्छिष्टम् इति शक्यं वक्तुम् । किं तेन तद् उच्छिष्टम् इति । एवमादौ संदेहे तु शिष्टवचनं प्रमाणीकर्तव्यम्[^३५३] । यथा ये शूद्रादयो विप्रांशास् तेषाम् अयं धर्मसंदेहः । शिष्टोपदिष्टम् एव युक्तं कर्तुम् । ततश् च न्यूनाधिकभावेन या कृता कल्पना स एव तत्र धर्मः । तेषाम् अपि तथोपदिशतां न दोषः । यत आह- <strong>स धर्मः स्याद् अशङ्कितः</strong> इति । अधर्मं ब्रुवतो[^३५४] दोषः, धर्मे तु का विचिकित्सा[^३५५] । तथा गोत्रप्रवरसंदेहे कथंचित्[^३५६] स्मृतिविच्छेदे ब्राह्मणवचनाद् गोत्रप्रवरसिद्धिः । तत्र च प्रवरसंदेहे &ldquo;सर्वेषां मानवेति[^३५७] संशये&rdquo; (आश्श् १।३।५) इत्य् उक्तम् । गोत्रसंशये तर्हि भविष्यति । तत्र च गोत्रसंशयाभावे कुतः प्रवरसंशयः, प्रतिगोत्रं[^३५८] प्रवराणां भेदेन पठितत्वात् । उपपद्यत एवम् एतद् गोत्रनामधेयम् । प्रवराश् च भिन्ना नाना गोत्राणि । तत्र सत्य् अपि प्रवरनिश्चये गोत्रसंदेह[^३५९] उत्पद्यते[^३६०] ॥ १२।१०८ ॥</p>
</li>
</ul>
<blockquote>
<p><strong>धर्मेणाधिगतो यैस् तु वेदः सपरिबृंहणः ।</strong><br>
<strong>ते शिष्टा ब्राह्मणा ज्ञेयाः श्रुतिप्रत्यक्षहेतवः ॥ १२।१०९ ॥</strong></p>
</blockquote>
<p>शिष्टलक्षणम् अनेन कथ्यते ।</p>
<ul>
<li>
<p><span style="text-decoration-underline;">ननु</span> च &ldquo;अर्थकामेष्व् असक्तानाम्&rdquo; (म्ध् २।१३) इत्य् अत्रोक्तम् एव शिष्टलक्षणम् ।</p>
</li>
<li>
<p><span style="text-decoration-underline;">अन्यो</span> ऽपि तस्य तत्रार्थ आशङ्कितः, अतो न तस्य लक्षणपरतैव, यच् च वसिष्टेनोक्तम् &ldquo;शिष्टः पुनर् अकामात्मा&rdquo; (वध् १।६) इति, तत्र विद्वत्ताया[^३६१] अश्रुतत्वात्[^३६२] ।</p>
</li>
<li>
<p>यत्र परिपूर्णत्वाद्[^३६३] अधिगतो ऽर्थतश् च विदितः स <strong>सपरिबृंहणः</strong>[^३६४] । तथा च भवान् व्यासः-</p>
</li>
<li>
<p>इतिहासपुराणाभ्यां वेदार्थम् उपबृंहयेत् । इति ।</p>
</li>
</ul>
<p>स्मृतयो ऽप्य् एवं गृहीतार्था भवन्ति । <strong>ब्राःमण</strong>ग्रहणम् अनुवादः, तेषाम् एव[^३६५] धर्मप्रवचनाधिकारात् । <strong>श्रुतिप्रत्यक्षहेतवः</strong> । प्रत्यक्षं हेतवश् च <strong>प्रत्यक्षहेतवः</strong> । <strong>हेतु</strong>शब्देन प्रत्यक्षाद् अन्यप्रमाणान्य् उच्यन्ते[^३६६] । श्रुतिः[^३६७] प्रत्यक्षो हेतुश् च येषां ते[^३६८] <strong>श्रुतिप्रत्यक्षहेतवः</strong> । एतद् उक्तं भवति । यथा प्रत्यक्षं निर्विवादं प्रामाण्यम् एव, तादृशीं श्रुतिं मन्यन्ते, यान्य् अपि हेतूत्थानि प्रमाणानि तेषु[^३६९] विश्वसन्ति, श्रुतिम् एव तर्कं मन्यन्ते, हेतुशास्त्राश्रयणेन चेदं न प्रमाणीकुर्वन्ति[^३७०] ।</p>
<ul>
<li>अथ वा श्रुतिः प्रत्यक्षश्रुतिः,[^३७१] प्रत्यक्षशब्दः श्रौते प्रत्यये प्रयक्षतुल्यत्वात् प्रयुक्तः । स च हेतुर् धर्माधर्मपरिज्ञाने कारणं येषां त एवम् उच्यन्ते ॥ १२।१०९ ॥</li>
</ul>
<blockquote>
<p><strong>दशावरा वा परिषद् यं धर्मं परिकल्पयेत् ।</strong><br>
<strong>त्र्यवरा वापि वृत्तस्था तं धर्मं न विचालयेत् ॥ १२।११० ॥</strong></p>
</blockquote>
<p>दश अवरे यस्या <strong>दशावरा</strong>[^३७२] । यदि बहवो न संनिधीयन्ते दशावश्यं संनिधातव्याः । तदभावे <strong>त्र्यवरा</strong>[^३७३] । <strong>वृत्तथेति</strong> । यद् उक्तम् &ldquo;अर्थकामेष्व् असक्तानाम्&rdquo; (म्ध् २।१३) इति, तस्यैवायम् अनुवादः । न चैषा पुरुषसंख्या, अपि तु गुणसंख्या । तथा च वक्ष्यति &ldquo;एको ऽपि वेदवित्&rdquo; (म्ध् १२।११३) इति । एकस्य यतो गुणसमूहस्य बाहुल्येनासंभवात् पुरुषप्रधानतया संख्याया निर्देशः कृतः ॥ १२।११० ॥</p>
<p><em>तानीदानीं परिषत्त्वहेतुगुणान्</em>[^३७४]_ दर्शयति ।_</p>
<blockquote>
<p><strong>त्रैविद्यो हेतुकस्</strong>[^३७५]** तर्की नैरुक्तो धर्मपाठकः ।**<br>
**त्रयश् चाश्रमिणः पूर्वे परिषत् स्याद् दशावरा ॥ १२।१११ ॥**</p>
</blockquote>
<p>पुरुषप्रधाने ऽपि निर्देशे गुणपरतैव विज्ञेया ।[^३७६] यस् <strong>त्रैविद्यः</strong> वेदत्रयस्याध्येता तदर्थस्य च वेदिता ।[^३७७] अनुमानादिकुशलः । <strong>तर्की</strong> अयम् ऊहापोहबुद्धियुक्तः ।</p>
<ul>
<li>
<p><span style="text-decoration-underline;">ननु</span> च नैवंविदो वेदार्थवित्त्वम् एव संभवतीत्य् उक्तम् ।</p>
</li>
<li>
<p><span style="text-decoration-underline;">सत्यम्</span> । परोपदेशाद् अपि कस्यचिद् याचनावती वेदार्थमात्रा[^३७८] संभवत्य् अपि । अतश् च प्रत्ययेन विना वेदार्थग्रहणार्थहेतुकेन[^३७९] भातीत्य् उक्तम् ।</p>
</li>
<li>
<p>एतेन <strong>नैरुक्तो</strong> व्याख्यातः । <strong>धर्मपाठको</strong> मन्वादिस्मृतिशास्त्राणाम्[^३८०] अध्येता । <strong>त्रयश् चाश्रमिणो</strong> ह्य् एते ह्य् अनुष्ठानपराः कुशलतरा धर्मेषु भवन्ति । <strong>पूर्वे</strong>[^३८१] ।</p>
</li>
<li>
<p>ब्रह्मचारी गृहस्तो भिक्षुर् <span style="text-decoration-underline;">इत्य्</span> <span style="text-decoration-underline;">एके</span> । तस्य हि ग्रामप्रवेशो न निषिद्धः,[^३८२] गौतमेन चेयम् आनुपूर्वी[^३८३] पठिता- &ldquo;ब्रह्मचारी गृहस्थो भिक्षुर् वैखानसः&rdquo; (ग्ध् ३।२) इति ।</p>
</li>
<li>
<p><span style="text-decoration-underline;">अन्ये</span> त्व् आहुः- हिंसानुज्ञा नास्तीति, कथम् असौ धर्मम्[^३८४] आश्रयेत्[^३८५] । तस्मात् तापससकाशम् अन्यैः सह गन्तव्यम् ॥ १२।१११ ॥</p>
</li>
</ul>
<blockquote>
<p><strong>ऋग्वेदविद् यजुर्विच् च सामवेदविद् एव च ।</strong><br>
<strong>त्र्यवरा परिषज् ज्ञेया धर्मसंशयनिर्णये ॥ १२।११२ ॥</strong></p>
</blockquote>
<p>निरुक्तव्याकरणमीमांसाभिर् वेदार्थो ज्ञायते । ते च सर्वे साधारणाः । न हि तत्रैकस्य वेदस्यार्थो ज्ञायते नान्यस्य[^३८६] नित्यम् अयं प्रकारो ऽस्ति । अथ ऋग्वेदादीत्यादि कथं भेदोपपत्तिः । तथा तत्र गृह्यसूत्रभेदेन चेदम् उक्तम् ॥ १२।११२ ॥</p>
<blockquote>
<p><strong>एको ऽपि वेदविद् धर्मं यं व्यवस्येद् द्विजोत्तमः ।</strong><br>
<strong>स विज्ञेयः परो धर्मो नाज्ञानाम् उदितो ऽयुतैः ॥ १२।११३ ॥</strong></p>
</blockquote>
<p><strong>व्यवस्येत्</strong> निश्चित्य कथयेद् इत्य् अर्थः । <strong>नाज्ञानां</strong> मूर्खाणाम् <strong>अयुतैर्</strong> अप्य् <strong>उदितः</strong> । उत्तरः[^३८७] प्राग् एव व्याख्यायते[^३८८] ॥ १२।११३ ॥</p>
<blockquote>
<p><strong>अव्रतानाम् अमन्त्राणां जातिमात्रोपजीविनाम् ।</strong><br>
<strong>सहस्रशः समेतानां परिषत्त्वं न विद्यते ॥ १२।११४ ॥</strong></p>
</blockquote>
<p><strong>अव्रतानाम्</strong> इति प्राग् उक्त एवार्थो व्यतिरेकद्वारेण कथ्यते । व्रतिनो वेदाध्यायिनः यं[^३८९] निश्चयं ब्रुवते तत्र न विचिक्त्सितव्यं विद्वद्भिर् अविद्वद्भिर् वा । अत एव न लघुपरिकल्पो गुणतुल्यवद् विकल्प्यते[^३९०] ॥ १२।११४ ॥</p>
<blockquote>
<p><strong>यं वदन्ति तमोभूता मूर्खा धर्मम् अतद्विदः ।</strong><br>
<strong>तत् पापं शतधा भूत्वा तद्वक्तॄन् अनुगच्छति ॥ १२।११५ ॥</strong></p>
</blockquote>
<p>वक्तॄणाम् अविदुषां दोषकथनम् ॥ १२।११५ ॥</p>
<blockquote>
<p><strong>एतद् वो ऽभिहितं सर्वं निःश्रेयसकरं परम् ।</strong><br>
<strong>अस्माद् अप्रच्युतो विप्रः प्राप्नोति परमां गतिम् ॥ १२।११६ ॥</strong></p>
</blockquote>
<p>प्रतिज्ञातधर्मोपसंहारः[^३९१] श्लोको ऽयम् । &ldquo;धर्मान् नो वक्तुम् अर्हसि&rdquo; (म्ध् १।२) इति यत् पृष्टम्, &ldquo;महर्षीन् श्रूयताम्&rdquo;[^३९२] (म्ध् १।४) इति यद् वक्तव्यतया प्रतिज्ञातं तत् सर्वं कथितम् इति शास्त्रपरिसमाप्तिम् आह ।</p>
<ul>
<li>
<p><span style="text-decoration-underline;">ननु</span> च परस्ताद् अप्य् अस्ति शास्त्रं हन्तव्यादिशास्त्रम्, सा च विधितः श्रूयते । तत्र विधिविषये कश्चिद् इति कथम् उच्यते शास्त्रम् उपसंह्रियत इति । वक्तुर् न करोति प्राय उपसंहारः ।</p>
</li>
<li>
<p><span style="text-decoration-underline;">परस्ताच्</span> च कर्मशेषात् स्वप्रधाना शुद्धैव विद्योपदिश्यत इति न विरोधः । सर्वत्र श्रेयसी शास्त्रार्थधर्मलक्षणा विद्येत्य् उपसंहृत्याभिधाने प्रयोजनम् ॥ १२।११६ ॥</p>
</li>
</ul>
<blockquote>
<p><strong>एवं स भगवान् देवो लोकानां हितकाम्यया ।</strong><br>
<strong>धर्मस्य परमं गुह्यं ममेदं सर्वम् उक्तवान् ॥ १२।११७ ॥</strong></p>
</blockquote>
<p><strong>स भगवान्</strong> मनुर् <strong>इदं</strong> शास्त्रं <strong>सर्वं</strong> <strong>लोकहिताय</strong> <strong>प्रोक्तवान्</strong> इति भृगुः शिष्यान् आह । अनेनाधिकाराकांक्षा निवर्तते । <strong>गुह्यं</strong> यद् अध्यात्मं तद् अपि मनुर् माम् उपदिश्य प्रकाशयां चक्रे । मयापि[^३९३] यथागमं भवतां प्रकटीकृतम् इति न कार्याधिकाकांक्षा ॥ १२।११७ ॥</p>
<blockquote>
<p><strong>सर्वम् आत्मनि संपश्येत् सच् चासच् च समाहितः ।</strong><br>
<strong>सर्वं ह्य् आत्मनि संपश्यन् नाधर्मे कुरुते मनः ॥ १२।११८ ॥</strong></p>
</blockquote>
<p><strong>सर्वं</strong> जगत् <strong>सदसद्</strong>रूपम् उत्पत्तिविनाशधर्मकम् । अथ <strong>असत्</strong>[^३९४] शशविषाणादिवत् सच् च[^३९५] नित्यम् आकाशादिवत् <strong>सर्वम् आत्मनि संपश्येद्</strong> आत्मनि व्यवस्थितम् उपासीत ।</p>
<ul>
<li>
<p>संदर्शनार्थस्य स्पष्टार्थस्य साक्षात्करणपर्यन्तयोपासनया विज्ञायते । न हि सकृद्दर्शनेन साक्षात्कारः संभवति । तथोपदिश्यते रहस्यशास्त्रम् । तत्रात्मध्यानायैतद् उक्तं भवति &ldquo;श्रोतव्यो मन्तव्यो निदिह्यासितव्यः&rdquo; (बाउ २।४।५) इति ध्यानपर्यन्तता सद्दर्शनस्य[^३९६] । आत्मध्यानं यथोपदिष्टज्ञानाभ्यासो विजातीयप्रत्ययान्तरितम् उच्यते । अथ वा सामर्थ्याद् अभ्यासाक्षेपः । यतः संस्कारकर्माणि[^३९७] च संस्कार्ये विशेषाधानेन संपन्नस्वार्थानि भवन्ति । यथा &ldquo;व्रीहीन् अवहन्ति&rdquo; (आप्श्र् १।२१।७) इति अश्रुतोपन्यासः[^३९८] तुषकणविप्रमोकफलेभ्यस् तत्संदर्शनेन ह्य् अदृष्टार्थता स्यात् । तथा च कर्मविधित्वात् षष्ठिसंस्कारकर्मताहानिश् च । अतः <strong>संपशेद्</strong> इति ज्ञेयान्तरविषयज्ञाननिराकरणेन तद् एकज्ञेयनिष्ठाम् अनुब्रूयात् ।</p>
</li>
<li>
<p>अत्र्<strong>आत्मनी</strong>ति विवदन्ते । को ऽयम् आत्मा नाम । यदि तावद् अयं देहाधिकरणः क्षेत्रज्ञः तत उत्तरं[^३९९] विरुध्येत &ldquo;प्रशासितारं रुक्माभम्&rdquo; (म्ध् १२।१२२) इति । न हि कर्मत्वशरीरस्य मृत्योर् उत्पत्तिः श्रूयते- एतस्य[^४००] वाक्षरस्य प्रशासने गार्गि[^४०१] द्व्यावापृथिव्यौ विधृते तिष्ठतः&rdquo; (बाउ ३।८।९) इति । तस्मान् नाहंप्रत्यय्प्रेमेये[^४०२] आत्मन्य् अपि संसारविधिः । अतो ऽन्या काचित् तस्य स्वरूपसिद्धिर् वक्तव्या । किंचैवं सति <strong>पश्येद्</strong> इत्यादिना बाह्यात्मनाम् अप्य् आधिभूताधिदैवभावेन[^४०३] व्यवस्थितानाम् आध्यात्मम्[^४०४] उपसंहारः । शिष्यते च श्रौतम् अतोस्तरागः साधनतया कारणात्मनार्जितस्य[^४०५] संबन्धितां प्रतिपद्यते ।</p>
</li>
<li>
<p><span style="text-decoration-underline;">ननु</span> यः सर्वं जगत्कारणपुरुषावच्छेदम् उक्तं सदा प्रत्य्<strong>आत्मनि</strong> <strong>संपश्येद्</strong> इति, तत्र कीदृशम् आत्मनो दर्शनम् आत्मनीति वक्तव्यम् ।</p>
</li>
<li>
<p><span style="text-decoration-underline;">अन्ये</span> तु मन्यन्ते । शरीरात्मन एवैतत् संनिवेशनं युक्तम् । तस्य हि श्रोतृसंनिवेशेन तद्वत्ता युक्ता ।</p>
</li>
<li>
<p><span style="text-decoration-underline;">तत्रोच्यते</span> । आत्मशब्दस् तावत् परमात्मविषयतया दर्शितवाक्यान्तरसमन्वयप्रमाणः । यत् तु[^४०६] स्वरूपसिद्धिर् वक्तव्येति तत्र किम् अन्यच् छक्यं न वक्तुम् अन्यद् अतः श्रोतृत्वज्ञानविधेः । तानि च वाक्यानि प्रतिशाखं सर्वोपनिषद्भ्यो ऽवगन्तव्यानि । प्रमाणान्तराणाम् अप्य् एकत्वप्रतिपादनपरत्वाद् एव ग्राहिणः प्रत्यक्षस्य मिश्रैः कृत एव क्लेशः । उक्तं च वाक्यपदीये[^४०७] &ldquo;न तद् अस्ति च तन् नाम्नि&rdquo; (ब्वक्य् ३।२।१२) इत्यादि । विध्यवगम्यता च शरीरावरकाद् अवसातव्या ।</p>
</li>
<li>
<p>यद् अप्य् उक्तम् असत् कथं दृश्यत[^४०८] इति सच् चासच् चेत्य् अयम् अर्थः स्यात् । सद् इति विकारग्रामस्य[^४०९] निर्देशः । असद् इत्य् अप्रत्यक्षतैव सूक्ष्मतयाशक्यावधारत्वात्[^४१०] ।</p>
</li>
<li>
<p>यद् अप्य् उक्तं नास्ति परमात्मनः श्रोत्रसंबन्ध इति । किम् अत्र संबन्धि सर्वस्य जगत्स्थित्युत्पत्तिविनाशानां तत्कारणतयोपपादित्वात् ।</p>
</li>
<li>
<p>यश् चायं संनिवेशविधिस् तस्यायम् अर्थः । यावद् यत् किंचिद् भेदवद् अवभासते तत् सर्वम् अद्वैतिकत्वे प्रविलापयेत् । सर्वम् आत्मस्थम् इत्य् एतत् परमात्मनो विरतिसामान्ये हेतुर् विद्यत इति ।</p>
</li>
<li>
<p><strong>समाहितः</strong> । समाधिर् नाम चित्तवृत्तिनिरोधोपायो योगशास्त्राद् आगमयितव्य इत्य् अर्थः । <strong>नाधर्मे कुरुते मतिं</strong> बुद्धिचेतसोर्[^४११] निश्चलताभावः । तावद् अभ्यसेद् यावद् वादिभिश् चेतो नापह्रियेत । अतश् च यावत् कश्चिद् भेदकत्वे प्रतिविलापयेत्[^४१२] ॥ १२।११८ ॥</p>
</li>
</ul>
<blockquote>
<p><strong>आत्माइव देवताः सर्वाः सर्वम् आत्मन्य् अवस्थितम् ।</strong><br>
<strong>आत्मा हि जनयत्य् एषां कर्मयोगं शरीरिणाम् ॥ १२।११९ ॥</strong></p>
</blockquote>
<p>सर्वत्र यागादिक्रियाः स्वर्गादयो <strong>देवता</strong> आत्मत्वेन द्रष्टव्याः । यो ऽयम् अग्निर् देवता अग्नेर् इयम् अन्यात्मैवासौ नान्यो ऽग्निर् देवतास्तीति । तद् अप्य् उक्तम्- &ldquo;एक आत्मा बहुधा श्रूयते&rdquo; (निर् ७।४) इति । यत्र युक्त &ldquo;एक एवाहम् आत्मा देवता&rdquo; (र्व् १।१६४।४६) इति । तथा &ldquo;इन्द्रं मित्रं वरुणम् अग्निम् आहुः एकं सद् विप्रा बहुधा वदन्ति (र्व् १।१६४।४६), बहुरूपपरमात्मनो ऽन्यां देवतां पश्यन्ति, सतां परादात्&rdquo; इत्य् अनेन कर्माङ्गदेवतानाम् आत्मदृष्टिर् विधीयते ।</p>
<ul>
<li>
<p><span style="text-decoration-underline;">किं तर्हि</span> न तस्य देवतादिकृत्यम् अस्ति ।</p>
</li>
<li>
<p><span style="text-decoration-underline;">आत्मतयैव</span> सर्वसिद्धिः ।</p>
</li>
<li>
<p><span style="text-decoration-underline;">कथम्</span> ।</p>
</li>
<li>
<p><span style="text-decoration-underline;">नार्थात्मनि</span> जनयत्य् एषाम् इति ।</p>
</li>
<li>
<p><strong>कर्मयोगे</strong> कर्मफलसंबन्धः । स <strong>आत्मा</strong> तेषां निष्पादयति । नान्या देवता न तद्गुणकम् इति ॥ १२।११९ ॥</p>
</li>
</ul>
<blockquote>
<p><strong>खं संनिवेशयेत् खेषु चेष्टनस्पर्शने ऽनिलम् ।</strong><br>
<strong>पक्तिदृष्ट्योः परं तेजः स्नेहे ऽपो गां च मूर्तिषु ॥ १२।१२० ॥</strong></p>
</blockquote>
<p>यान्य् एतानि नवच्छिद्राणि तेषु बाह्यम् आकाशं नियच्छेत् । बाह्यम् आकाशं तद् एव तन् न बाह्यं किंचिद् अस्तीति । <strong>अनिलो</strong>[^४१३] वायुः । तं <strong>संनिवेशयेत्</strong> । चेष्टते स्पन्दते तत्र काचिच् छरीरावस्था हस्तपादाद्युक्तविहरणलक्षणायाश् चायम् । स्पर्शो बाह्यादिलक्षणः[^४१४] । तत्र वायुं <strong>संनिवेशयेत्</strong> । **पक्तिर् **जठिराग्निकृता । <strong>दृष्टिश्</strong> च । तयोः[^४१५] निवेशयेत् । <strong>तेजः परं</strong>[^४१६] कृष्णम् आदित्यात्मनावस्थितम्[^४१७] । <strong>स्नेहे</strong> मेदोमज्जादिरूपे संनिवेशयेद् इति वर्तते । <strong>गां</strong> पृथिवीं <strong>मूर्तिषु</strong> शरीरभागेषु ॥ १२।१२० ॥</p>
<p><em>एवं महाभूतानाम् उपसंहारः । इदानीं देवतानाम् आधानम् उपसंहरिष्यते ।</em></p>
<blockquote>
<p><strong>मनसीन्दुं दिशः श्रोत्रे क्रान्ते विष्णुं बले हरम् ।</strong><br>
<strong>वाच्य् अग्निं मित्रम् उत्सर्गे प्रजने च प्रजापतिम् ॥ १२।१२१ ॥</strong></p>
</blockquote>
<p>यो ऽयम् <strong>इन्दुश्</strong> चन्द्रमास् तं <strong>मनसि</strong> संनिवेशयेत् । नैष चन्द्रो गगनसंचारी । किं तर्हि, मम मनसि व्यवस्थितः । याश् च <strong>दिशः</strong> <strong>श्रोत्रे</strong>न्द्रियशक्तौ । <strong>क्रान्ते</strong>[^४१८] <strong>विष्णुं</strong> यो यत्राल्पम् अपि क्रामति[^४१९] विष्णुर् एव क्रान्तिकर्मणा[^४२०] संनिविष्टः । एवं <strong>बले हरम्</strong>[^४२१] । हनुरेतो द्राग् अप्य् उत्थानं स चेन्द्रियावकाशः कालाकृतिर् इन्द्रियकर्मैव तत् । यम् एवं[^४२२] वागग्नेर् एवायम् उत्सर्गो वाय्वाद्यैर् मन्त्रैः पश्येत् । एवम् अध्यात्मम् उपसंहृत्य सर्वं परमात्मनि पश्येत् । एवमात्मको हेतुः परमात्मनि व्यवस्थितः &ldquo;नाहं कश्चित् ततो भिन्नः&rdquo; इति । एवम् एषा सर्वोपासना कर्तव्या ॥ १२।१२१ ॥</p>
<blockquote>
<p><strong>प्रशासितारं सर्वेषाम् अणीयांसम् अणोर् अपि ।</strong><br>
<strong>रुक्माभं स्वप्नधीगम्यं विद्यात् तं पुरुषं परम् ॥ १२।१२२ ॥</strong></p>
</blockquote>
<p>एवम् एवाह । <strong>प्रशासितारं</strong> नियन्तारम् । <strong>सर्वेषां</strong> ब्राह्मणादिशूद्रपर्यन्तानाम् । यो ऽयम् अग्न्यादीनाम् औष्ण्यादिस्वभावनियमो यच् चादित्यादीनाम्[^४२३] अनिशम् अन्तःपरम् ओजः जगद्भ्रमणप्रकाशनादिषु[^४२४] व्यापारो[^४२५] यश् च कर्मणां फलं प्रतिनियमः स सर्वस् तस्मिन् नियन्तरि सति । यद् उक्तम् &ldquo;एतस्यैवाक्षरस्य प्रशासने गार्गि&rdquo; (बाउ ३।८।९) इत्यादिना, तथा-</p>
<ul>
<li>
<p>तत् सूर्यस् तपति च यावद् वर्षति चन्द्रमा ।</p>
</li>
<li>
<p>भयाद् अग्निश् च वायुश् च मृत्युर् धावति पञ्चमः ॥ (च्ड़्। कटु ६।३) इति</p>
</li>
</ul>
<p><strong>अणीयांसम् अणोर् अपि</strong> इति ।यः कश्चिद् दारानिरतिशयवालाग्रशतभागादिस् तत् ते तृतीयांशपरिमाणकत्वम् असत्प्रतिपाद्यते, &ldquo;अस्थूलम् अनणु&rdquo; (बाउ ३।८।८) इत्यादिसर्वधर्मपरिषेधात् । किं तर्हि, कुशाग्रीयाया भुद्धेर् गम्यत्वात् । एतद् उक्तं भवति । यो नात्यन्तं कुशलो न च तदभ्यासे परिष्वक्तः ॥ १२।१२२ ॥</p>
<blockquote>
<p><strong>एतम् एके वदन्त्य् अग्निं मनुम् अन्ये प्रजापतिम् ।</strong><br>
<strong>इन्द्रम् एके परे प्राणम् अपरे ब्रह्म शाश्वतम् ॥ १२।१२३ ॥</strong><br>
<strong>एष सर्वाणि भूतानि पञ्चभिर् व्याप्य मूर्तिभिः ।</strong><br>
<strong>जन्मवृद्धिक्षयैर् नित्यं संसारयति चक्रवत् ॥ १२।१२४ ॥</strong><br>
<strong>एवं यः सर्वभूतेषु पश्यत्य् आत्मानम् आत्मना ।</strong><br>
<strong>स सर्वसमताम् एत्य ब्रह्माभ्येति परं पदम् ॥ १२।१२५ ॥</strong></p>
</blockquote>
<p><strong>ब्रह्माभ्येति</strong> ब्रह्मभावम् आपद्यते । मैत्राद्यवभासेन रागद्वेषक्षयम् अनुवदति । अनेन चाविजातीयप्रत्ययान्तरितात्मैकत्वज्ञानम् अनुष्ठेयम् आह । न हि विजातीयप्रत्ययोत्पत्तौ <strong>सर्वसंमतता</strong> भवति । अतश् चैतद् उक्तं भवति । अहं ममेति त्यक्ताहंकारममकारस्य तद् एकज्ञाननियततया निरतिशयपरमानन्दरूपं ब्रह्म प्राप्नोति । अनिष्टनिवृत्तिः शास्त्रप्रदर्शिताभिप्रेतनियमस्य प्राप्तिश् च[^४२६] फलसिद्धिर् भवति इत्य् अर्थः ॥ १२।१२३–२५ ॥</p>
<blockquote>
<p><strong>इत्य् एतन् मानवं शास्त्रं भृगुप्रोक्तं पठन् द्विजः ।</strong><br>
<strong>भवत्य् आचारवान् नित्यं यथेष्टां प्राप्नुयाद् गतिम् ॥ १२।१२६ ॥</strong></p>
</blockquote>
<p><strong>इतिः</strong> शास्त्रसमाप्तिम् आह । <strong>पठन्</strong> <strong>भवत्य्</strong> <strong>आचारवान्</strong> । अन्यो अध्याहार्य आचारः । यथा पठितशास्त्रात् शास्त्रानुष्ठानम्[^४२७] । एवंविधश् चेद् भवति <strong>यथेष्टां</strong> देवतादिलक्षणां <strong>गतिम्</strong> ॥ १२।१२६ ॥</p>
<p>**इति मानवे धर्मशास्त्रे भृगुप्रोक्तायां संहितायां **</p>
<p><strong>द्वादशो ऽध्यायः ॥</strong></p>
<p>**मान्या कापि मनुस्मृतिस् तदुचिता व्याख्या हि मेधातिथेः **</p>
<p><strong>सा लुप्तैव विधेर् वशात् क्वचिद् अपि प्राप्यं न यत् पुस्तकम् ।</strong></p>
<p>**क्षोणीन्द्रो मदनः सहारणसुतो देशान्तराद् आहृतं **</p>
<p><strong>जीर्णोद्धारम् अचीकरत् तत इतस् तत्पुस्तकैर् लेखितैः ।</strong></p>
<p><strong>इति भट्टवीरस्वामिसूनोर् भट्टमेधातिथिकृतौ</strong></p>
<p><strong>मनुभाष्ये द्वादशो ऽध्यायः ॥</strong></p>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vishvAsa.github.io/kalpAntaram/smRtiH/manuH/medhAtithiH/12/Text/">Text </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: Text</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kalpAntaram/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      <a href="https://github.com/vishvAsa/kalpAntaram/actions/workflows/build.yml"><img src="https://github.com/vishvAsa/kalpAntaram/actions/workflows/build.yml/badge.svg"> Built </a> on 2021 Jul 19 05:39:53 UTC. (<a href="http://google.com/search?q=05%3a39%3a53%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
