<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>संस्कारे विश्वासटिप्पन्यः  | Text</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.83.1" />
    
    
      <META NAME="ROBOTS" CONTENT="INDEX, FOLLOW">
    

    <link href="/kalpAntaram/smRtiH/manuH/medhAtithiH/11/Text/" rel="alternate" type="application/rss+xml" title="संस्कारे विश्वासटिप्पन्यः" />
    <link href="/kalpAntaram/smRtiH/manuH/medhAtithiH/11/Text/" rel="feed" type="application/rss+xml" title="संस्कारे विश्वासटिप्पन्यः" />

    <meta property="og:title" content="Text" />
<meta property="og:description" content="अथ एकादशमो ऽध्यायः
 सान्तानिकं यक्ष्यमाणम् अध्वगं सार्ववेदसम् ।   गुर्वर्थं पितृमात्रर्थं स्वाध्यायार्थ्य् उपतापिनः ॥ ११।१ ॥**
  न वै तान् स्नातकान् विद्याद् ब्राह्मणान् धर्मभिक्षुकान् ।**
  निःस्वेभ्यो देयम् एतेभ्यो दानं विद्याविशेषतः ॥ ११।२ ॥**
 श्लोकद्वयेन च वाक्यार्थसमाप्तिः । अनेकविशेषणविशिष्टो दानार्थी[^१] विधीयते । सान्तानिक्आदिभ्यो धर्मार्थं भिक्ष्यमाणेभ्यो निःस्वेभ्यो विद्याविशेषेण दातव्यम् इति । संप्रति संप्रदानविशेषणत्वे धर्मभिक्षुकशब्दस्याधिकारसंपादनम् अपि प्रतीयते । एवं नैव विशिष्टायाश् चैव निमित्तम् इति नैमित्तिको दानाधिकारश् चोच्यते ।" />
<meta property="og:type" content="article" />
<meta property="og:url" content="https://vishvAsa.github.io/kalpAntaram/smRtiH/manuH/medhAtithiH/11/Text/" /><meta property="article:section" content="smRtiH" />



<meta itemprop="name" content="Text">
<meta itemprop="description" content="अथ एकादशमो ऽध्यायः
 सान्तानिकं यक्ष्यमाणम् अध्वगं सार्ववेदसम् ।   गुर्वर्थं पितृमात्रर्थं स्वाध्यायार्थ्य् उपतापिनः ॥ ११।१ ॥**
  न वै तान् स्नातकान् विद्याद् ब्राह्मणान् धर्मभिक्षुकान् ।**
  निःस्वेभ्यो देयम् एतेभ्यो दानं विद्याविशेषतः ॥ ११।२ ॥**
 श्लोकद्वयेन च वाक्यार्थसमाप्तिः । अनेकविशेषणविशिष्टो दानार्थी[^१] विधीयते । सान्तानिक्आदिभ्यो धर्मार्थं भिक्ष्यमाणेभ्यो निःस्वेभ्यो विद्याविशेषेण दातव्यम् इति । संप्रति संप्रदानविशेषणत्वे धर्मभिक्षुकशब्दस्याधिकारसंपादनम् अपि प्रतीयते । एवं नैव विशिष्टायाश् चैव निमित्तम् इति नैमित्तिको दानाधिकारश् चोच्यते ।">

<meta itemprop="wordCount" content="19863">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="Text"/>
<meta name="twitter:description" content="अथ एकादशमो ऽध्यायः
 सान्तानिकं यक्ष्यमाणम् अध्वगं सार्ववेदसम् ।   गुर्वर्थं पितृमात्रर्थं स्वाध्यायार्थ्य् उपतापिनः ॥ ११।१ ॥**
  न वै तान् स्नातकान् विद्याद् ब्राह्मणान् धर्मभिक्षुकान् ।**
  निःस्वेभ्यो देयम् एतेभ्यो दानं विद्याविशेषतः ॥ ११।२ ॥**
 श्लोकद्वयेन च वाक्यार्थसमाप्तिः । अनेकविशेषणविशिष्टो दानार्थी[^१] विधीयते । सान्तानिक्आदिभ्यो धर्मार्थं भिक्ष्यमाणेभ्यो निःस्वेभ्यो विद्याविशेषेण दातव्यम् इति । संप्रति संप्रदानविशेषणत्वे धर्मभिक्षुकशब्दस्याधिकारसंपादनम् अपि प्रतीयते । एवं नैव विशिष्टायाश् चैव निमित्तम् इति नैमित्तिको दानाधिकारश् चोच्यते ।"/>

      
    

    <script src="/kalpAntaram/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vishvAsa.github.io\/kalpAntaram\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022contactlink\u0022:\u0022https:\/\/github.com\/vishvAsa\/kalpAntaram\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/kalpAntaram\/edit\/content\/\u0022,\u0022mainSections\u0022:[\u0022vishvasa-matam\u0022],\u0022mainsections\u0022:[\u0022vishvasa-matam\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/saMskAra\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    let autocompletePageUrl = "\/kalpAntaram\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/kalpAntaram\/smRtiH\/manuH\/medhAtithiH\/11\/Text\/".replace(basePath, "/");
    pageVars.pageParams = {};
    pageVars.pageSource = "smRtiH\/manuH\/medhAtithiH\/11\/Text.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/kalpAntaram/webpack_dist/main-bundle.js"></script>
    <script src="/kalpAntaram/webpack_dist/transliteration-bundle.js"></script>
    <script src="/kalpAntaram/non_webpack_js/disqus.js"></script>
    <script src="/kalpAntaram/webpack_dist/ui_lib-bundle.js"></script>
    <script src="/kalpAntaram/webpack_dist/search-bundle.js"></script>

    <link rel="stylesheet" href="/kalpAntaram/css/fonts.css">
    <link rel="stylesheet" href="/kalpAntaram/css/@fortawesome/fontawesome-free/css/solid.min.css">
    

    <link rel="stylesheet" href="/kalpAntaram/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vishvAsa.github.io/kalpAntaram/smRtiH/manuH/medhAtithiH/11/Text/" />
    <link rel="alternate" hreflang="sa-Deva" href="https://vishvAsa.github.io/kalpAntaram/smRtiH/manuH/medhAtithiH/11/Text/?transliteration_target=devanagari" />
    <link rel="alternate" hreflang="sa-Knda" href="https://vishvAsa.github.io/kalpAntaram/smRtiH/manuH/medhAtithiH/11/Text/?transliteration_target=kannada" />
    <link rel="alternate" hreflang="sa-Mlym" href="https://vishvAsa.github.io/kalpAntaram/smRtiH/manuH/medhAtithiH/11/Text/?transliteration_target=malayalam" />
    <link rel="alternate" hreflang="sa-Telu" href="https://vishvAsa.github.io/kalpAntaram/smRtiH/manuH/medhAtithiH/11/Text/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kalpAntaram/smRtiH/manuH/medhAtithiH/11/Text/?transliteration_target=tamil_superscripted" />
    <link rel="alternate" hreflang="sa-Taml" href="https://vishvAsa.github.io/kalpAntaram/smRtiH/manuH/medhAtithiH/11/Text/?transliteration_target=tamil" />
    <link rel="alternate" hreflang="sa-Gran" href="https://vishvAsa.github.io/kalpAntaram/smRtiH/manuH/medhAtithiH/11/Text/?transliteration_target=grantha" />
    <link rel="alternate" hreflang="sa-Gujr" href="https://vishvAsa.github.io/kalpAntaram/smRtiH/manuH/medhAtithiH/11/Text/?transliteration_target=gujarati" />
    <link rel="alternate" hreflang="sa-Orya" href="https://vishvAsa.github.io/kalpAntaram/smRtiH/manuH/medhAtithiH/11/Text/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kalpAntaram/smRtiH/manuH/medhAtithiH/11/Text/?transliteration_target=assamese" />
    <link rel="alternate" hreflang="sa-Beng" href="https://vishvAsa.github.io/kalpAntaram/smRtiH/manuH/medhAtithiH/11/Text/?transliteration_target=bengali" />
    <link rel="alternate" hreflang="sa-Guru" href="https://vishvAsa.github.io/kalpAntaram/smRtiH/manuH/medhAtithiH/11/Text/?transliteration_target=gurmukhi" />
    <link rel="alternate" hreflang="sa-Cyrl" href="https://vishvAsa.github.io/kalpAntaram/smRtiH/manuH/medhAtithiH/11/Text/?transliteration_target=cyrillic" />
    <link rel="alternate" hreflang="sa-Sinh" href="https://vishvAsa.github.io/kalpAntaram/smRtiH/manuH/medhAtithiH/11/Text/?transliteration_target=sinhala" />
    <link rel="alternate" hreflang="sa-Shar" href="https://vishvAsa.github.io/kalpAntaram/smRtiH/manuH/medhAtithiH/11/Text/?transliteration_target=sharada" />
    <link rel="alternate" hreflang="sa-Brah" href="https://vishvAsa.github.io/kalpAntaram/smRtiH/manuH/medhAtithiH/11/Text/?transliteration_target=brahmi" />
    <link rel="alternate" hreflang="sa-Modi" href="https://vishvAsa.github.io/kalpAntaram/smRtiH/manuH/medhAtithiH/11/Text/?transliteration_target=modi" />
    <link rel="alternate" hreflang="sa-Tirh" href="https://vishvAsa.github.io/kalpAntaram/smRtiH/manuH/medhAtithiH/11/Text/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kalpAntaram/smRtiH/manuH/medhAtithiH/11/Text/?transliteration_target=iso" />
      <link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kalpAntaram/smRtiH/manuH/medhAtithiH/11/Text/?transliteration_target=iast" />
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/kalpAntaram/" class="btn col border">
            <i class="fas fa-gopuram ">संस्कारे विश्वासटिप्पन्यः <br/> Text</i>
          </a>
        </div>
        <div id="div_top_bar_right" class="col-md-auto d-flex justify-content-center">
          ✍
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iso">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
          🗨:
          <select name="commentStyleDropdown" size="1" onchange="module_main.default.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a  name="speakerButton" class="btn btn-secondary" onclick="module_main.default.handleSpeakToggle()">🎧️</a></div>
        </div>
        <div class="row col  d-flex justify-content-center">
          <a href="/full_search"  class="btn btn-secondary">🥽🔦</a>
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
          <div id="fastSearch">
              <input id="searchInput" placeholder="शीर्षिकान्विष्यताम्"  tabindex="0">
          </div>
          <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="Text">Text</h1>
    
    <a id="editLink" class="btn btn-primary"  href="https://github.com/vishvAsa/kalpAntaram/edit/content/smRtiH/manuH/medhAtithiH/11/Text.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <p><strong>अथ एकादशमो ऽध्यायः</strong></p>
<ul>
<li><strong>सान्तानिकं यक्ष्यमाणम् अध्वगं सार्ववेदसम् ।</strong></li>
</ul>
<blockquote>
<p>गुर्वर्थं पितृमात्रर्थं स्वाध्यायार्थ्य् उपतापिनः ॥ ११।१ ॥**</p>
</blockquote>
<blockquote>
<p>न वै तान् स्नातकान् विद्याद् ब्राह्मणान् धर्मभिक्षुकान् ।**</p>
</blockquote>
<blockquote>
<p>निःस्वेभ्यो देयम् एतेभ्यो दानं विद्याविशेषतः ॥ ११।२ ॥**</p>
</blockquote>
<p>श्लोकद्वयेन च वाक्यार्थसमाप्तिः । अनेकविशेषणविशिष्टो दानार्थी[^१] विधीयते । <strong>सान्तानिक्</strong>आदिभ्यो धर्मार्थं भिक्ष्यमाणेभ्यो निःस्वेभ्यो <strong>विद्याविशेषेण दातव्यम्</strong> इति । संप्रति संप्रदानविशेषणत्वे धर्मभिक्षुकशब्दस्याधिकारसंपादनम् अपि प्रतीयते । एवं नैव विशिष्टायाश् चैव निमित्तम् इति नैमित्तिको दानाधिकारश् चोच्यते ।</p>
<ul>
<li>
<p>संतानं प्रजा प्रयोजनम् अस्येति <strong>सान्तानिको</strong> विवाहार्थी भण्यते । तत्र हि धनम् उपयुज्यते । भवति च पारंपर्येण संतानप्रयोजनः । धर्मग्रहणात् &ldquo;कामतस् तु प्रवृत्तानाम्&rdquo; (म्ध् ३।१२) इति द्वितीयादिविवाहप्रवृत्तौ न नियमतो देयम् इति । एवं <strong>यक्ष्यमाणो</strong>[^२] नित्ययज्ञाग्निष्टोमाद्यर्थं वृत्तिवचनं यः करोति स वेदितव्यः । <strong>अध्वगः</strong> क्षीणपथ्योदनः । <strong>सार्ववेदसो</strong> विश्वजिति सर्वस्वं दक्षिणात्वेन दत्तवान्, न तु प्रायश्चित्ताद्यर्थम् । <strong>स्वाध्यायार्थी</strong> । यद्य् अपि ब्रह्मचारिणो ऽध्ययनं विहितं भिक्षाभोजनं च, तथापि वस्त्रार्थोपयोगि धनं दातव्यम् । अथ वा गृहीतवेदस्य तदर्थजिज्ञासा भैक्षभुजो ऽपि । <strong>उपतापी</strong> रोगी । <strong>स्नातक</strong>ग्रहणं प्रशंसार्थम् । **गुर्वर्थं **स्वाध्यायार्थत्वं प्रायः स्नातकविषये विद्यते । ब्रह्मचारिणो गुर्वर्थं कर्तव्यम् इति विहितम् । <strong>निःस्वेभ्यो</strong> निर्धनेभ्यः[^३] । <strong>विद्याविशेषतो</strong> बहुविद्याय बहु स्वल्पविद्यायाल्पम् इति ।</p>
</li>
<li>
<p><span style="text-decoration:underline;">ननु</span> च सर्वम् एवेदम् अप्रकृतं प्रक्रियते । एवं हि प्रतिज्ञातम्: &ldquo;अतः परं प्रवक्ष्यामि प्रायश्चित्तविधिं शुभम्&rdquo; (म्ध् १०।१३१) इति ।</p>
</li>
<li>
<p><span style="text-decoration:underline;">नैष दोषः</span>, आश्रमधर्मत्वाद् अस्य प्रकरणस्य । प्रायश्चित्तानाम् अतुल्यरूपतया सहोपदेशस् तत्र प्रायश्चित्तनिमित्तत्वाद् अस्यार्थस्य प्रथमम् अभिधानम् ।</p>
</li>
<li>
<p><strong>दानं देयम्</strong> इत्य् उक्तम् । <strong>दान</strong>शब्दश् च कर्मसाधनः । किं तद् देयम् इत्य् अपेक्षायाम् उत्तरश्लोकः ॥ ११।१–२ ॥</p>
</li>
<li>
<p><strong>एतेभ्यो हि द्विजाग्रेभ्यो देयम् अन्नं सदक्षिणम् ।</strong></p>
</li>
</ul>
<blockquote>
<p>इतरेभ्यो बहिर् वेदि कृतान्नं देयम् उच्यते ॥ ११।३ ॥**</p>
</blockquote>
<p><strong>दक्षिणा</strong>शब्दो यद्य् अपि कर्मकरसंयुक्ते संत्यागे वर्तते, तथापि गोभूमिहिरण्यादिभाजनाद् अन्यद् देयं द्रव्यम् उच्यते । तथा हि[^४] लौकिकी प्रसिद्धिर् इति <strong>इतरेभ्य</strong> एतद् व्यतिरिक्ता ये भिक्षुकास् तेभ्यः । <strong>कृतान्नं</strong> सिद्धम् अन्नं भोजनार्थं दातव्यम् । <strong>बहिर् वेदि</strong> यज्ञाद् अन्यत्रातिथिभ्यो दानं गृहस्थधर्मेषु यद् एतत् तद् एवानूद्यते ॥ ११।३ ॥</p>
<ul>
<li><strong>सर्वरत्नानि राजा तु यथार्हं प्रतिपादयेत् ।</strong></li>
</ul>
<blockquote>
<p>ब्राह्मणान् वेदविदुषो यज्ञार्थं चैव दक्षिणाम् ॥ ११।४ ॥**</p>
</blockquote>
<p>सर्ववर्णानां स्वर्गादिफलाय पुरुषार्थोपयोगि दानं विहितम् । अयं तु राज्ञो नियमार्थम् उपदेशः । बहुधनेन <strong>राज्ञा</strong> <strong>सर्वरत्नानि</strong> मणिमुक्तादीनि <strong>यथार्हं</strong> विद्याकर्मानुरूपेण ब्राह्मणेभ्यो दात्व्यानि । <strong>यज्ञार्थं</strong> <strong>च</strong> <strong>दक्षिणा</strong> । काम्यकर्मसिद्धये ऽपीति पुनर् उपदेशः[^५] । <strong>प्रतिपादयेत्</strong> स्वीकारयेद् ग्राहयेद् इति यावत् ॥ ११।४ ॥</p>
<ul>
<li><strong>कृतदारो ऽपरान् दारान् भिक्षित्वा यो ऽधिगच्छति ।</strong></li>
</ul>
<blockquote>
<p>रतिमात्रं फलं तस्य द्रव्यदतुस् तु संततिः ॥ ११।५ ॥**</p>
</blockquote>
<p>कामतो द्वितीयादिविवाहप्रवृत्तौ भिक्षमाणस्य निषेधो ऽयम् । <strong>रतिमात्रं फलम्</strong> इत्यादिर् अर्थवादः, न यथाश्रुतम् एव प्रतिपत्तव्यम् ।</p>
<ul>
<li>
<p><span style="text-decoration:underline;">अन्ये</span> तु व्याचक्षते । धर्मार्थं सांतानिकाय दातव्यं न कामप्रवृत्तायेति । स एवायम् अर्थः पुनर् अन्यथोच्यते । सान्तानिकाय दातव्यम्, अयं तु रतिकामो न सान्तानिक इत्य् अर्थः ।</p>
</li>
<li>
<p><strong>द्रव्यदातुर्</strong> हि सा <strong>संततिर्</strong> न तस्येति ॥ ११।५ ॥</p>
</li>
<li>
<p><strong>धनानि तु यथाशक्ति विप्रेषु प्रतिपादयेत् ।</strong></p>
</li>
</ul>
<blockquote>
<p>वेदवित्सु विविक्तेषु प्रेत्य स्वर्गं समश्नुते ॥ ११।६ ॥**</p>
</blockquote>
<blockquote>
<p>यस्य त्रैवारिषिकं भक्तं पर्याप्तं भृत्यवृत्तये ।**</p>
</blockquote>
<blockquote>
<p>अधिकं वापि विद्येत स सोमं पातुम् अर्हति ॥ ११।७ ॥**</p>
</blockquote>
<p>त्रीणि वर्षाणि यस्य पर्याप्तं भृत्यभरणाय धनं तत् <strong>त्रैवार्षिकम्</strong>, ततो <strong>ऽधिकं वा</strong> <strong>यस्या</strong>स्ति <strong>स सोमं पातुम् अर्हति</strong> । श्रुतौ नित्यस्य सोमस्यावश्यकर्तव्यतया उक्तत्वात्,[^६] भृत्योपरोधे ऽपि नैष निषेधः प्रवर्तते, बलीयस्त्वाच् छ्रुतेः । अत इच्छासोमविषयो ऽयं निषेधः ।</p>
<ul>
<li>
<p><span style="text-decoration:underline;">ननु</span> च सोमे धनं परिक्रयार्थम् उपयुज्यते &ldquo;तस्य द्वादशशतं दक्षिणा&rdquo; इति । तत्र वृत्तिर् वर्धते ऽतश् च सोमे तत्र धनम् उपयुज्यते । नोच्यते यस्य त्रैवार्षिकम् इति ।</p>
</li>
<li>
<p><span style="text-decoration:underline;">ननु</span> च वृत्तिधनम् असति धने नित्यवद् अस्तीति विद्यमानधनेनापि तत्कर्तव्यम् एवेष्यते । प्राशस्त्यकरदानशब्दो भक्तमात्रे यदि हिरण्यदानं सोमक्रयार्थम् एवमादिनिवृत्तिः ॥ ११।७ ॥</p>
</li>
<li>
<p><strong>अतः स्वल्पीयसि द्रव्ये यः सोमं पिबति द्विजः ।</strong></p>
</li>
</ul>
<blockquote>
<p>स पीतसोमपूर्वो ऽपि न तस्याप्नोति तत्फलम् ॥ ११।८ ॥**</p>
</blockquote>
<p>प्रतिषेधातिक्रमेणानधिकारिणः कुर्वतो न्यायसिद्धफलाभावो ऽनेनानूद्यते । फलग्रहणाच् च काम्यविषयता स्फुटतरा प्रतीयते । <strong>स पीतसोमपूर्वो ऽपि</strong> । अनेन प्रथमयज्ञस्यावश्यकर्तव्यतां दर्शयति । स पीतत्वाआद्यर्थवादो[^७] ऽयम्, न पुनर् अपीतसोमस्य प्रतिषेधः ॥ ११।८ ॥</p>
<ul>
<li><strong>शक्तः परजने दाता स्वजने दुःखजीविनि ।</strong></li>
</ul>
<blockquote>
<p>मध्वापातो विषास्वादः स धर्मप्रतिरूपकः ॥ ११।९ ॥**</p>
</blockquote>
<p>यः <strong>स्वजनो</strong> भृत्यामात्यमातृपितृपुत्रदारादिस् तस्मिन् <strong>दुःखजीविनि</strong> । यः <strong>परजने</strong> यशोर्थं ददाति तस्यासौ <strong>विषास्वादः</strong> । <strong>आपाते</strong> संनिपाते मधुरः । यथा विषस्यास्वादः संनिपातमधुरो विपाकविरसो मरणफलत्वात्, एवं तादृशं दानम् । यद्य् अपि संप्रति यशः सुखं जनयत्य् अमुत्र प्रत्यवायोत्पत्या विषास्वादसमं संपद्यते । तद् एवाह <strong>धर्मप्रतिरूपको</strong> ऽसौ सदृशो न धर्मः, शुक्तिर् इव रजतज्ञानस्य ॥ ११।९। ॥</p>
<ul>
<li><strong>भृत्यानाम् उपरोधेन यत् करोत्य् और्ध्वदेहिकम् ।</strong></li>
</ul>
<blockquote>
<p>तद् भवत्य् असुखोदर्कं जीवतश् च मृतस्य च ॥ ११।१० ॥**</p>
</blockquote>
<p>पूर्वस्य निन्दार्थवादो ऽयम् । <strong>भृत्या</strong> व्याख्याताः । <strong>उपरोधो</strong> भक्तवस्त्रादिना यथोपयोगम् आहरणम् । <strong>और्ध्वदेहिकं</strong> परलोकप्रयोजनम् । <strong>असुखोदर्कम्</strong> उदर्कः आगामीकालः, सो ऽस्य दानस्य्<strong>आसुखोदर्कं</strong> भवतीति प्रयोजनं सिद्धम् एव ॥ ११।१० ॥</p>
<ul>
<li><strong>यज्ञश् चेत् प्रतिरुद्धः स्याद् एकेनाङ्गेन यज्वनः ।</strong></li>
</ul>
<blockquote>
<p>ब्राह्मणस्य विशेषेण धार्मिके सति राजनि ॥ ११।११ ॥**</p>
</blockquote>
<blockquote>
<p>यो वैश्यः स्याद् बहुपशुर् हीनक्रतुर् असोमपः ।**</p>
</blockquote>
<blockquote>
<p>कुटुम्बात् तस्य तद् द्रव्यम् आहरेद् यज्ञसिद्धये ॥ ११।१२ ॥**</p>
</blockquote>
<p>अत्र <strong>अङ्ग</strong>ग्रहणान्[^८] न केवलं सर्वासां दक्षिणानाम् असंपत्तौ हिरण्यानाम्[^९] इदम् आहरणं विधीयते, अपि च तस्मिन्न् अपि पश्वादौ । <strong>आहरेद्</strong> इति तत्स्वीकारोत्पत्तिमात्रम् उच्यते, नोपायविशेषः । अतश् च याच्ञया विनिमयेन[^१०] चौर्येणैवापहर्तव्यम् ।</p>
<ul>
<li>
<p><span style="text-decoration:underline;">ननु च</span>[^११] चौर्येण स्वाम्यं[^१२] नोत्पद्यत इत्य् उक्तम् ।</p>
</li>
<li>
<p><span style="text-decoration:underline;">नैष</span> दोषः । इह स्वशब्देनैवोक्तं <strong>हर्तव्यम्</strong> इति । एवं ह्य् आह &ldquo;हर्तव्यं[^१३] हीनकर्मणः&rdquo; (म्ध् ११।१६) इति ।</p>
</li>
<li>
<p>अयं चापहारः[^१४] प्रागारब्धयागस्य सर्वाङ्गोपेतस्यैकाङ्गासंपत्तौ प्रारिप्स्यमानस्य वेति न विशेषहेतुर् अस्ति । <strong>ब्राह्मणस्य विशेषेणेति</strong> वचनात् क्षत्रियवैश्ययोर् अप्य् अस्ति तद् एकाङ्गग्रहणम् अस्मिन् निमित्ते ।</p>
</li>
<li>
<p><span style="text-decoration:underline;">ननु</span> कः क्षत्रियो याचेद् इति क्षत्रियस्य याच्ञा प्रतिषिद्धा ।</p>
</li>
<li>
<p><span style="text-decoration:underline;">अत्यल्पम्</span> इदम् उच्यते । ब्राह्मणस्यापि चौर्यं निषिद्धम् । तस्मात् तस्मिन् निमित्ते नास्त्य् अर्जनोपायनियमः ।</p>
</li>
<li>
<p><strong>धार्मिके सतित्य्</strong> अनुवादो ऽयम् । यो हि धर्मज्ञो राजा तस्मिन् निमित्ते चौर्यं विहितम् इति । अन्यस्य तु निगृहीतत्वात् कुतः प्रवृत्तिः । <strong>बहुपशु</strong>ग्रहणं धनमात्रोपलक्षणार्थम् । <strong>हीनक्रतुः</strong>[^१५] कर्म यगाद्[^१६] अन्यद् अपि दानादि न करोति । सत्य् अप्य् असोमपे । <strong>कुतुम्बाद्</strong> गृहाद् इत्य् अर्थः । गृहाद् धि चौर्यं दोषवत्तरम्, अतस् तद् अनुज्ञायते । न पुनर् अप्य् एवम् एव नियमः । अन्यतो ऽपि यत् खलादेः संपद्यते तत् कर्तव्यम् एव । वक्ष्यति च &ldquo;खलात् क्षेत्राद् अगाराद् वा&rdquo; (म्ध् ११।१६) इति ॥ ११।११–१२ ॥</p>
</li>
<li>
<p><strong>आहरेत् त्रीणि वा द्वे वा कामं शूद्रस्य वेश्मनः ।</strong></p>
</li>
</ul>
<blockquote>
<p>न हि शूद्रस्य यज्ञेषु कश्चिद् अस्ति परिग्रहः ॥ ११।१३ ॥**</p>
</blockquote>
<p>वैश्यासंभवे शूद्राद् अप्य् आहर्तव्यम् । <strong>त्रीणि वा द्वे वेत्य्</strong> अङ्गप्रकरणाद् अङ्गानि वेदितव्यानि । अत्रार्थवादो <strong>न हि शूद्रस्येति</strong> । यद्य् अपि पूर्वम् अनेकोपायकृतम् आहरणं विहितं तथापि भिक्षणम् अत्र नास्ति, &ldquo;न यज्ञार्थं धनं शूद्राद् विप्रो भिक्षेत&rdquo; (म्ध् ११।२३) इति ।</p>
<ul>
<li>
<p><span style="text-decoration:underline;">ननु</span> च स्मृत्यन्तरे ऽविशेषेण शूद्रधनेन यागः प्रतिषिद्धः ।</p>
</li>
<li>
<p><span style="text-decoration:underline;">अस्योपदेशस्य</span> सामर्थ्याच् छूद्रात् प्रतिगृह्णीतेति द्रष्टव्यम् ।</p>
</li>
<li>
<p><span style="text-decoration:underline;">अन्ये</span> त्व् आहुः । ब्राह्मणेन स्वीकृतत्वान् नैव तच् छूद्रधनम् इति । यस् तु प्रतिषेधः, स शूद्रस्य शान्तिकपौष्टिकादि येन धनेन करोति ऋत्विग्वत् तत्र द्रष्टव्यः । इह तु भूतपूर्वगत्या शूद्रधनव्यपदेशो ऽस्य स्यात्, सांप्रतिकत्वाभावे च शास्त्राद् या चैवति चेत्य् अयम् एव[^१७] ॥ ११।१३ ॥</p>
</li>
<li>
<p><strong>यो ऽनाहिताग्निः शतगुर् अयज्वा</strong>[^१८]** च सहस्रगुः ।**</p>
</li>
</ul>
<blockquote>
<p>तयोर् अपि कुटुम्बाभ्याम् आहरेद् अविचारयन् ॥ ११।१४ ॥**</p>
</blockquote>
<p>ब्राह्मणक्षत्रियाभ्याम् अप्य् एवंविधाभ्याम् आहर्तव्यम् इति श्लोकार्थः । <strong>गो</strong>ग्रहणं तावत् परिमाणधनोपलक्षणार्थम् । **अयज्वा **असोमयाजी[^१९] ॥ ११।१४ ॥</p>
<ul>
<li><strong>आदाननित्याच् चादातुर् आहरेद् अप्रयच्छतः ।</strong></li>
</ul>
<blockquote>
<p>तथा यशो ऽस्य प्रथते धर्मश् चैव प्रवर्धते ॥ ११।१५ ॥**</p>
</blockquote>
<p>अयं सर्ववर्णविषयः श्लोकः । <strong>आदाननित्यो</strong> यः सर्वकालं कृषिप्रतिग्रहकुसीदादिभिर् धनम् अर्जयति, न च ददाति, तत उपायान्तराण्य् आश्रयणीयानि । <strong>अदातुर्</strong> इत्य् अयागशीलस्यापि द्रष्टव्यम् ॥ ११।१५ ॥</p>
<ul>
<li><strong>तथैव सप्तमे भक्ते भक्तानि षड् अनश्नता ।</strong></li>
</ul>
<blockquote>
<p>अश्वस्तनविधानेन हर्तव्यं हीनकर्मणः ॥ ११।१६ ॥**</p>
</blockquote>
<p>आत्मकुटुम्बावसादे ऽपि पूर्ववत् परादानं कर्तव्यम् । <strong>अश्वस्तन</strong>ग्रहणाद् एकदिनवृत्त्यर्थम् एवानुजानाति, नाधिकम् । <strong>हीनकर्मण</strong> इति कर्मार्थम् । स्मृत्यन्तरे:</p>
<ul>
<li>
<p>हीनाद् आदेयम् आदौ स्यात् तदलाभे समाद् अपि ।</p>
</li>
<li>
<p>असंभवे त्व् आददीत विशिष्टाद् अपि धार्मिकात् ॥</p>
</li>
</ul>
<p><strong>सप्तमे भक्ते</strong> । त्र्यहं येन न भुक्तं चतुर्थे ऽहनि प्रातर् भोजनार्थं परादाने प्रवर्तेत । &ldquo;सायंप्रातर् भुञ्जीत&rdquo; (ग्ध् ९।५९) इत्य् अहन्य् अहनि भक्तद्वयं विहितम् ॥ ११।१६ ॥</p>
<ul>
<li><strong>खलात् क्षेत्राद् अगाराद् वा यतो वाप्य् उपलभ्यते ।</strong></li>
</ul>
<blockquote>
<p>आख्यातव्यं तु तत् तस्मै पृच्छते यदि पृच्छति ॥ ११।१७ ॥**</p>
</blockquote>
<p><strong>यतो वापीति</strong> आरामादेर् अपि । <strong>आख्यातव्यं पृच्छत</strong> इत्य् एव । <strong>यदि पृच्छतीति</strong> वचनं न हठात् पुनः प्रेषणादिना प्रश्नम् असौ कारयितव्यः । अथ वा <strong>पृच्छते</strong> धनस्वामिने, यदि पृच्छति राजेति । &ldquo;राजपुरं नीत्वैव&rdquo;[^२०] विषयभेदो दर्शयितव्यः । तथा च गौतमः: &ldquo;आचक्षीत राज्ञा पृष्टः&rdquo; (ग्ध् १८।३०) इति । भक्तच्छेदे यज्ञप्रतिबन्धतः प्रकरणविशेषाद् उभयत्रायं विधिर् ज्ञेयः ॥ ११।१७ ॥</p>
<ul>
<li><strong>ब्राह्मणस्वं न हर्तव्यं क्षत्रियेण कदाचन ।</strong></li>
</ul>
<blockquote>
<p>दस्युनिष्क्रिययोस् तु स्वम् अजीवन् हर्तुम् अर्हति ॥ ११।१८ ॥**</p>
</blockquote>
<p><strong>क्षत्रियेणेति</strong> । <strong>क्षत्रिय</strong>ग्रहणं वैश्यशूद्रयोर् अपि प्रदर्शनार्थम् । <strong>कदाचनेति</strong> महत्याम् आपदीत्य् अर्थः । <strong>दस्युनिष्क्रिययोर्</strong> ब्राह्मणयोर् एव । <strong>दस्युस्</strong> तस्करो <strong>निष्क्रियस्</strong> त्व् अकर्मानाशर्मी ॥ ११।१८ ॥</p>
<ul>
<li><strong>यो ऽसाधुभ्यो ऽर्थम् आदाय साधुभ्यः संप्रयच्छति ।</strong></li>
</ul>
<blockquote>
<p>स कृत्वा प्लवम् आत्मानं संतारयति ताव् उभौ ॥ ११।१९ ॥**</p>
</blockquote>
<p><strong>प्लवः</strong> समुद्रतरणः । <strong>उभौ</strong> यस्यापहरति यस्मै च प्रयच्छति[^२१] । सेषो ऽर्थवादः ॥ ११।१९ ॥</p>
<ul>
<li><strong>यद् धनं यज्ञशीलानां देवस्वं तद् विदुर् बुधाः ।</strong></li>
</ul>
<blockquote>
<p>अयज्वनां तु यद् वित्तम् आसुरस्वं तद् उच्यते ॥ ११।२० ॥**</p>
</blockquote>
<p>अयम् अस्यार्थवाद एव । गुणवद्भ्यो नापहर्तव्यम्, निर्गुणेभ्यस् तु न दोषः ॥ ११।२० ॥</p>
<ul>
<li></li>
</ul>
<blockquote>
<p>न तस्मिन् धारयेद् दण्डं धार्मिकः पृथिवीपतिः ।**</p>
</blockquote>
<blockquote>
<p>क्षत्रियस्य हि बालिश्याद् ब्राह्मणः सीदति क्षुधा ॥ ११।२१ ॥**</p>
</blockquote>
<p>अस्मिन् निमित्ते चौरत्वेनानीतेभ्यो राज्ञा दण्डो न कर्तव्यः । यतस् तस्यैव <strong>बालिश्यान्</strong> मौर्ख्यात् <strong>क्षुधावसीदन्ति</strong> । <strong>क्षुधे</strong>त्य् अविवक्षितम्, उभयोः प्रकरणाद् अर्थवादत्वाच् च ॥ ११।२१ ॥</p>
<ul>
<li><strong>तस्य भृत्यजनं ज्ञात्वा स्वकुटुम्बान् महीपतिः ।</strong></li>
</ul>
<blockquote>
<p>श्रुतशीले च विज्ञाय वृत्तिं धर्म्यां प्रकल्पयेत् ॥ ११।२२ ॥**</p>
</blockquote>
<p><strong>धर्म्या वृत्तिर्</strong> यया नित्यकर्माण्य् अपि संपद्यन्ते । क्षीणकोशेनापि महिषीराजपुत्रादिकल्पिताद् दायाद् विहिताच् च धनाच् च किंचिद् अवकृष्य दातव्यम् इति । <strong>स्वकुटुम्बाद्</strong> इत्यादिना महाधनस्यैव राज्ञो ऽयं विधिः, &ldquo;सर्वरत्नानि&rdquo; (म्ध् ११।४) इति वचनात् ॥ ११।२२ ॥</p>
<ul>
<li><strong>कल्पयित्वास्य वृत्तिं च रक्षेद् एनं समन्ततः ।</strong></li>
</ul>
<blockquote>
<p>राजा हि धर्मषड्भागं तस्मात् प्राप्नोति रक्षितात् ॥ ११।२३ ॥**</p>
</blockquote>
<p>स्पष्टार्थो ऽयं श्लोकः ॥ ११।२३ ॥</p>
<ul>
<li><strong>न यज्ञार्थं धनं शूद्रद् विप्रो भिक्षेत कर्हिचित् ।</strong></li>
</ul>
<blockquote>
<p>यजमानो हि भिक्षित्वा चण्डालः प्रेत्य जायते ॥ ११।२४ ॥**</p>
</blockquote>
<p>भिक्षणम् अत्र निषिध्यते । अयाचितोपपन्नं तु न दुष्यति । तथा चोक्तम्:</p>
<ul>
<li>
<p>अयाचितोपपन्नानां द्रव्याणां यः प्रतिग्रहः ।</p>
</li>
<li>
<p>विशिष्टलोकशास्त्राभ्यां तं विद्याद् अप्रतिग्रहम् ॥ इति ।</p>
</li>
</ul>
<p>अयज्ञार्थो ऽयं प्रतिषेधो न तु भृत्यभरणे ।</p>
<ul>
<li>
<p><span style="text-decoration:underline;">केचित्</span> पूर्वशेषम् एव मन्यन्ते । भिक्षणे दोषदर्शनाद् उपायान्तरेणोक्तम् आदानम् ॥ ११।२४ ॥</p>
</li>
<li>
<p><strong>यज्ञार्थम् अर्थं भिक्षित्वा यो न सर्वं प्रयच्छति ।</strong></p>
</li>
</ul>
<blockquote>
<p>स याति भासतां विप्रः काकतां वा सतं समाः ॥ ११।२५ ॥**</p>
</blockquote>
<p>भिक्षितस्य यज्ञार्थपरिशेषितस्य[^२२] कार्यान्तराय फलं काकताभासताप्राप्तिः ॥ ११।२५ ॥</p>
<ul>
<li><strong>देवस्वं ब्राह्मणस्वं वा लोभेनोपहिनस्ति यः ।</strong></li>
</ul>
<blockquote>
<p>स पापात्मा परे लोके गृध्रोच्छिष्टेन जीवति ॥ ११।२६ ॥**</p>
</blockquote>
<p>यागशीलानां त्रयाणां वर्णानां यद् वित्तं तद् <strong>देवस्वम्</strong> । ब्राह्मणस्यायागशीलस्यापि यत् स्वं तद् <strong>ब्राह्मणस्वम्</strong> इति ।</p>
<ul>
<li>
<p>एवम् अपि श्लोको गच्छत्य् एव । किं तु अर्थवादश्लोको ऽसौ । &ldquo;यद्[^२३] धनं यज्ञशीलानाम्&rdquo; (म्ध् ११।१९) इति, न चौर्यादिशब्दवच् छब्दार्थपरिभाषापरः । अतो ऽन्यथा व्याख्यायते । देवान् उद्दिश्य यागादिक्रियार्थं धनं यद् उत्सृष्टं तद् <strong>देवस्वम्</strong>, मुख्यस्य स्वस्वामिसंबन्धस्य देवानाम् असंभवात् । न हि देवता इच्छया धनं नियुञ्जते । न च परिपालनव्यापारस् तासां दृश्यते । स्वं च लोके तादृशम् उच्यते । तस्माद् देवोद्देशेन यद् उक्तम् &ldquo;नेदं मम देवताया इदम्&rdquo; इति तद् <strong>देवस्वम्</strong> । तच् च दर्शपूर्णमासादियागेष्व् अग्न्यादिदेवताभ्यश् चोदितम् । शिष्टसमाचारप्रसिद्ध्यैव गौणोपायदुर्गायागादिषु ।</p>
</li>
<li>
<p><span style="text-decoration:underline;">ननु</span> चतुर्भुजादिप्रतिमासंबन्धि लोके <strong>देवस्वम्</strong> उच्यते । लोकप्रसिद्धश् च शब्दार्थः शास्त्रे ग्रहीतुं न्याय्यः ।</p>
</li>
<li>
<p><span style="text-decoration:underline;">स्याद्</span> एवं यदि <strong>देवस्व</strong>शब्दो निर्भागः प्रसिद्धिम् उपेयात् । देवानां स्वं <strong>देवस्वम्</strong> इत्य् अवयवप्रसिद्ध्या समुदायार्थः प्रकृष्टः । न च वाक्यान्तरप्रकल्पना प्रमाणेनाप्य् अस्ति । मुख्यं चतुर्भुजादीनां देवत्वं प्रतिमाव्यवहारेणैवापहृतम् । न च व्ययोकूललक्षणम्[^२४] अस्ति । अथ समाचारतो देवस्वं भवतु, स्वस्वामिभावस् तावन् नास्ति । यथोक्तेन च प्रकारेण स्वव्यवहारोपपत्तिर् इति शिष्टं द्वितीये ॥ ११।२६ ॥</p>
</li>
<li>
<p><strong>इष्टिं वैश्वानरीं नित्यं निर्वपेद् अब्दपर्यये ।</strong></p>
</li>
</ul>
<blockquote>
<p>कॢप्तानां पशुसोमानाम् निष्कृत्यर्थम् असंभवे ॥ ११।२७ ॥**</p>
</blockquote>
<p><strong>वैश्वानर्या</strong> <strong>इष्टेर्</strong> गृह्यस्मृतिभ्यः स्वरूपम् अवसातव्यम् । समाप्ते वर्षे द्वितीयवर्षस्य प्रवृत्तिर् <strong>अब्दपर्ययः</strong> । <strong>कॢप्तानां</strong> विहितानां <strong>पशुसोमानां</strong> नित्यानां षाण्मासस्य सांवत्सरः पशुर् नित्यं वसन्ते सोमः । तेषाम् <strong>असंभवे</strong> धनाभावादिदोषेण । <strong>निष्कृत्यर्थं</strong> नित्यस्याकरणे यो दोषस् तन्निवृत्त्यर्थम् ।</p>
<ul>
<li>
<p>श्रुते ऽस्मिन् निमित्ते ऽन्यकर्म समामनन्ति । तत्र <span style="text-decoration:underline;">केचित्</span> समुच्चयं मन्यन्ते सत्य् अप्य् एककार्यत्वे प्रमाणभेदेन विधिनात्र ।</p>
</li>
<li>
<p><span style="text-decoration:underline;">तद् अयुक्तम्</span> ।</p>
</li>
<li>
<p>तथा च ब्रह्महत्याप्रायश्चित्ते श्रौते स्मार्ते च स्वशब्देन विकल्पं वक्ष्यति &ldquo;अभिजिद्विश्वजिद्भ्यां च&rdquo; (म्ध् ११।७३) इति ॥ ११।२७ ॥</p>
</li>
<li>
<p><strong>आपत्कल्पेन यो धर्मं कुरुते ऽनापदि द्विजः ।</strong></p>
</li>
</ul>
<blockquote>
<p>स नाप्नोति फलं तस्य परत्रेति विचारितम् ॥ ११।२८ ॥**</p>
</blockquote>
<p><strong>आपत्कल्प</strong>प्रतिनिधिं वैश्वानरीं वा विद्यमानधनो यो गौणपक्षम् आश्रयति तस्य न सो ऽर्थः सिध्यति ॥ ११।२८ ॥</p>
<ul>
<li><strong>विश्वैश् च देवैः साध्यैश् च ब्राह्मणैश् च महर्षिभिः ।</strong></li>
</ul>
<blockquote>
<p>आपत्सु मरणाद् भीतैर् विधेः प्रतिनिधिः कृतः ॥ ११।२९ ॥**</p>
</blockquote>
<p>एष एवार्थः: आपदि प्रतिनिधिर् आश्रयितव्यो न संपदि ॥ ११।२९ ॥</p>
<ul>
<li><strong>प्रभुः प्रथमकल्पस्य यो ऽनुकल्पेन वर्तते ।</strong></li>
</ul>
<blockquote>
<p>न साम्परायिकं तस्य दुर्मतेर् विद्यते फलम् ॥ ११।३० ॥**</p>
</blockquote>
<p>अयम् अपि पूर्वशेषो ऽर्थवादः । <strong>साम्परायिकं</strong> पारलौकिकम् ॥ ११।३० ॥</p>
<ul>
<li><strong>न ब्राह्मणो वेदयेत किंचिद् राजनि धर्मवित् ।</strong></li>
</ul>
<blockquote>
<p>स्ववीर्येणैव तान् शिष्यान् मानवान् अपकारिणः ॥ ११।३१ ॥**</p>
</blockquote>
<p>निमित्ते ऽभिचारो न दोषायेति श्लोकार्थः । न त्व् अभिचारो विधीयते । न च राजनि वेदनं प्रतिषिध्यते । केवले सति निमित्ते ऽभिचरितुं प्रवृत्तो राज्ञा न किंचिद् वक्तव्यः । तथा वक्ष्यति &ldquo;विधाता शासिता वक्ता&rdquo; इति, &ldquo;तस्मै नाकुशलं ब्रूयात्&rdquo; (म्ध् ११।३४) इति । राजेति प्रीतये[^२५] । शिष्याद् इति[^२६] । सत्य् अपि विधौ राजनि निवेदयेत्,[^२७] न च प्रतिषेध उपसंहारश्लोकपर्यालोचनया तत्परम्[^२८] अवतिष्ठते । निमित्तानि चोक्तानि &ldquo;भार्यातिक्रमकारी च&rdquo; (क्स्म् ८०३) इत्यादीनि । <strong>किंचित्</strong> पीडानिमित्तम् अनेन मे कृतम् इति राज्ञे[^२९] <strong>निवेदयेत्</strong> । <strong>धर्मविद्</strong> अभिचारविधिज्ञः । <strong>स्ववीर्येण</strong> मन्त्राभिशापाभ्याम् । तत्रैवोत्तरश्लोकर्थः ॥ ११।३१ ॥</p>
<ul>
<li><strong>स्ववीर्याद् राजवीर्याच् च स्ववीर्यं बलवत्तरम् ।</strong></li>
</ul>
<blockquote>
<p>तस्मात् स्वेनैव वीर्येण निगृह्णीयाद् अरीन् द्विजः ॥ ११।३२ ॥**</p>
</blockquote>
<p>राजा कदाचिद् अनिपुणतया न निग्रहेण प्रवर्तेत स्वतस् तु न कदाचिद् उपेक्षेति <strong>स्ववीर्यं</strong> बलीयः ॥ ११।३२ ॥</p>
<ul>
<li><strong>श्रुतीर् अथर्वाङ्गिरसीः कुर्याद् इत्य् अविचारयन् ।</strong></li>
</ul>
<blockquote>
<p>वाक्शस्त्रं वै ब्राह्मणस्य तेन हन्याद् अरीन् द्विजः ॥ ११।३३ ॥**</p>
</blockquote>
<p>किं तत् स्ववीर्यम् इति शङ्कानिवृत्त्यर्थो ऽयं श्लोकः । श्रूयन्त इति <strong>श्रुतयः</strong> । अथर्वणवेदे ये ऽभिचारप्रकाराः श्रुतास् ते कर्तव्या इत्य् अर्थः । बाहुल्येन तत्राभिचाराणां विधानात्, <strong>अथर्वाङ्गिरस</strong>ग्रहणम्, न पुनर् अन्येषु वेदेष्व् अननुज्ञातम् ।</p>
<ul>
<li>
<p>अथ वाभिचारश्रुतयः <strong>अथर्वाङ्गिरस</strong>शब्देनोच्यन्ते ।</p>
</li>
<li>
<p>अथ वाथर्वणशब्दा[^३०] एवंविध एवार्थे प्रयुज्यन्ते &ldquo;यज्ञो ऽथर्वणवित् काम्यः&rdquo; इति ॥ ११।३३ ॥</p>
</li>
<li>
<p>**क्षत्रियो बाहुवीर्येण तरेद् आपदम् आत्मनः । **</p>
</li>
</ul>
<blockquote>
<p>धनेन वैश्यशूद्रौ तु जपहोमैर् द्विजोत्तमः ॥ ११।३४ ॥**</p>
</blockquote>
<p>पूर्वशेष एव ॥ ११।३४ ॥</p>
<ul>
<li><strong>विधाता शासिता वक्ता मैत्रो ब्राह्मण उच्यते ।</strong></li>
</ul>
<blockquote>
<p>तस्मै नाकुशलं ब्रूयान् न शुष्कां गिरम् ईरयेत् ॥ ११।३५ ॥**</p>
</blockquote>
<p>प्राग्व्याख्यातो ऽयम् । <strong>तस्मै</strong> ब्राह्मणायाभिचरते[^३१] &ldquo;निगृह्यताम् अयम्&rdquo; इत्य् **अकुशलं न ब्रूयात् **। <strong>न शुष्कां गिरम् ईरयेत्</strong> । वाग्दण्डधिग्दण्डयोर् अपि प्रतिषेधः ।</p>
<ul>
<li>
<p>अथ वा सर्वेषाम् वर्णानां न ब्राह्मणः क्षोभयितव्यो यस् त्रयीविद्याप्रभावेण शक्तः स्वयं निग्रहीतुम् ।</p>
</li>
<li>
<p><strong>विधाता</strong> स्रष्टा । अन्यस्य राज्ञः <strong>शासिता</strong> निग्रहीता । <strong>वक्ता</strong> हितान् । अतो <strong>मैत्रः</strong> । तस्मात् सर्वशक्तियुक्तत्वान्[^३२] न दुर्बलो ऽयम् इत्य् अवमन्तव्यः ॥ ११।३५ ॥</p>
</li>
<li>
<p><strong>न वै कन्या न युवतिर् नाल्पविद्यो न बालिशः ।</strong></p>
</li>
</ul>
<blockquote>
<p>होता स्याद् अग्निहोत्रस्य नार्तो नासंस्कृतस् तथा ॥ ११।३६ ॥**</p>
</blockquote>
<p>अग्निहोत्रे ऋत्विग्वरणस्य समाम्नानात् &ldquo;जुहुयाद् धावयेद् वा&rdquo; (गोग् १।३।१४) इति स्त्रीपुंसयोर् अविसेषेण क्षीरहोतृताप्राप्तौ कन्यायुवत्योः प्रतिषेधः । एवम् आहुतिद्वयमात्रविधिज्ञस्य <strong>अल्पविद्यस्य</strong> <strong>बालिशस्य</strong> वा प्राप्तिः प्रतिषिध्यते । <strong>आर्तो</strong> व्याधिना । <strong>असंस्कृतो</strong> ऽनुपनीतः ।</p>
<ul>
<li>
<p><span style="text-decoration:underline;">एतच् चायुक्तम्</span> । श्रौते ह्य् अग्निहोत्रे &ldquo;स्वयं पर्वणि जुहुयात् ऋत्विजाम् एक इतरं[^३३] कालम्&rdquo; (आश्श् २।४।२–३) इति समाचरन्ति । न च स्त्रीणाम् आर्त्विज्यसंभवो ऽतो गृह्याग्निविषये कन्यायुवत्योः प्रतिषेधः, जातपुत्रायाः प्राप्त्यर्थ इति वर्णयन्ति । तथा चान्ये ऽपि सूत्रकाराः &ldquo;कामं गृह्ये ऽग्नौ पत्नी जुहुयात् सायं प्रातर् होमौ&rdquo; इति ।</p>
</li>
<li>
<p><span style="text-decoration:underline;">अन्ये</span> तु &ldquo;वैतानकुशलः&rdquo; (म्ध् ११।३७) इति वचनात्, त्रेताग्निविषयम् एवेदं मन्यन्ते । वितानो विहारः । स च श्रौतेष्व् अग्निषु संभवति । न च तत्र स्त्र्यादीनां प्राप्तिः, न त्व् अविदुषाम्, विशिष्टानाम् एव पुंसाम् आर्त्विज्यविधानात् ।</p>
</li>
<li>
<p><span style="text-decoration:underline;">अतो</span> ऽग्निहोत्रग्रहणं सर्वकर्मणाम्, होतृग्रहणं च सर्वर्त्विजां प्रदर्शनार्थम् । अतः श्रुत्यर्थानुवादमात्रम् एषा स्मृतिः ॥ ११।३६ ॥</p>
</li>
<li>
<p><strong>नरके हि पतन्त्य् एते जुह्वतः स च यस्य तत् ।</strong></p>
</li>
</ul>
<blockquote>
<p>तस्माद् वैतानकुशलो होता स्याद् वेदपारगः ॥ ११।३७ ॥**</p>
</blockquote>
<p><strong>एते</strong> कन्यादयो <strong>जुह्वतो</strong> <strong>नरकं</strong> गच्छन्ति । <strong>स च</strong> यजमानो हावयिता ॥ ११।३७ ॥</p>
<ul>
<li><strong>प्राजापत्यम् अदत्वाश्वम् अग्न्याधेयस्य दक्षिणाम् ।</strong></li>
</ul>
<blockquote>
<p>अनाहिताग्निर् भवति ब्राह्मणो विभवे सति ॥ ११।३८ ॥**</p>
</blockquote>
<p><strong>अग्न्याधेये</strong> <strong>ऽश्वो दक्षिणा</strong> दातव्या । <strong>प्राजापत्य</strong>ग्रहणं स्तुत्यर्थम् । अथ वा नात्युत्कृष्टो नातिनिकृष्टः <strong>प्राजापत्यः</strong> । अथ च लौकिका ईदृशे वस्तुनि प्रजापतिशब्दम् उदाहरन्ति । <strong>विभवे सतीति</strong> वचनाद् असंपत्ताव् अददद् भवत्य् एवाहिताग्निः ॥ ११।३८ ॥</p>
<ul>
<li><strong>पुण्यान्य् अन्यानि कुर्वीत श्रद्दधानो जितेन्द्रियः ।</strong></li>
</ul>
<blockquote>
<p>न त्व् अल्पदक्षिणैर् यज्ञैर् यजेतेह कथंचन ॥ ११।३९ ॥**</p>
</blockquote>
<p>यावती दक्षिणा विहिता ततो न्यूना दीयते यत्र सो <strong>ऽल्पदक्षिणो</strong> <strong>यज्ञः</strong>[^३४] ।</p>
<ul>
<li>
<p>&ldquo;परिक्रयः किल दक्षिणा । स्वल्पेन चेत् परिक्रयेण कर्मकरो लभ्यते, किम् इति बहु दीयते, लोक इव वाहादीनाम् ।</p>
</li>
<li>
<p>पणलभ्यं हि कः प्राज्ञः क्रीणाति दशभिः पणैः ।</p>
</li>
</ul>
<p>द्वादशशतदानं तत्फलभूयस्त्वाय&rdquo; — इति मन्यमानस्य प्रतिषेधः । ये तु स्वल्पदक्षिणा उत्पत्त्यैव च सोमे दक्षिणेति क्रतुमन्तो न तन् निषिध्यते ॥ ११।३९ ॥</p>
<ul>
<li><strong>इन्द्रियाणि यशः स्वर्गम् आयुः कीर्तिं प्रजाः पशून् ।</strong></li>
</ul>
<blockquote>
<p>हन्त्य् अल्पदक्षिणो यज्ञस् तस्मान् नाप्लधनो यजेत् ॥ ११।४० ॥**</p>
</blockquote>
<p>पूर्वविध्यतिक्रमे फलकथनम् ॥ ११।४० ॥</p>
<ul>
<li><strong>अग्निहोत्र्य् अपविध्याग्नीन् ब्राह्मणः कामकारतः ।</strong></li>
</ul>
<blockquote>
<p>चान्द्रायणं चरेन् मासं वीरहत्यासमं हि तत् ॥ ११।४१ ॥**</p>
</blockquote>
<p><strong>अपविध्य</strong> त्यक्त्वा । त्यागश् च नित्यानाम् अग्निहोत्रादीनाम् अकरणम् उद्वापनं च । प्रसङ्गाद् अत्र प्रकरणात् प्रायश्चित्तोपदेशः । <strong>अग्नीन्</strong> इति बहुवचननिर्देशात् गृह्याग्नित्यागे कल्पना कार्या । <strong>वीरहत्यासमम्</strong> इति श्रुतिः &ldquo;वीरहा वा एष देवानम्&rdquo; (म्स् १।७।५) इति । <strong>कामकार</strong>वचनाद् अकामत्यागे कल्पनैव ॥ ११।४१ ॥</p>
<ul>
<li><strong>ये शूद्राद् अधिगम्यार्थम् अग्निहोत्रम् उपासते ।</strong></li>
</ul>
<blockquote>
<p>ऋत्विजस् ते हि शूद्राणां ब्रह्मवादिषु गर्हिताः ॥ ११।४२ ॥**</p>
</blockquote>
<p><strong>शूद्राद्</strong> <strong>अधिगतेनार्थेन</strong> प्रीत्यादिनाग्न्याधेयं न कर्तव्यम् इति व्याचक्षते । न तु प्रवृत्तकर्मणो नित्यकर्मानुष्ठानं प्रतिषिध्यते । तथा चोक्तम्: न शूद्राद् भिक्षित्वानुष्ठानं करणीयम् । अयाचितलाभे तु नास्ति दोषः प्रवृत्तकर्मणस् तदर्थम् । तथा चासत्प्रतिग्रहाद् आत्मवृत्तिर् एका प्रतिषिद्धा । नित्यानि कर्माण्य् अभ्यनुज्ञातानि । अतः शूद्रधनेन प्रार्थितलब्धेन वाविशेषाभिधानसामर्थ्याद् अग्न्याधेयस्यैकस्य[^३५] प्रतिषेधो ऽयं विज्ञायते । यदि सर्वकर्मार्थो ऽयं प्रतिषेधः स्याद् अनेनैव सिद्धत्वान् न भिक्षणं प्रतिषिध्येत, &ldquo;न यज्ञार्थं धनं शूद्रात्&rdquo; (म्ध् ११।२३) इति ॥ ११।४२ ॥</p>
<ul>
<li><strong>तेषां सततम् अज्ञानां वृषलाग्न्युपसेविनाम् ।</strong></li>
</ul>
<blockquote>
<p>पदा मस्तकम् आक्रम्य दाता दुर्गाणि संतरेत् ॥ १०।४३ ॥**</p>
</blockquote>
<p>अग्नीनां <strong>वृषलाग्न्</strong>इत्ववचनं लिङ्गात्[^३६] पूर्वविध्यतिक्रमे दोषाभिधाने निखिलप्रकरणम् एतत् ॥ १०।४३ ॥</p>
<ul>
<li><strong>अकुर्वन् विहितं कर्म निन्दितं च समाचरन् ।</strong></li>
</ul>
<blockquote>
<p>प्रसञ्जन् इन्द्रियार्थेषु प्रायश्चित्तीयते नरः ॥ १०।४४ ॥**</p>
</blockquote>
<p>इदानीं प्रकृतान्य् एव प्रायश्चित्तानि कथ्यन्ते । प्रथमं तावत् तेष्व् अधिकारं निरूपयति । को ऽत्राधिकारः ।</p>
<ul>
<li>
<p><strong>विहितं</strong> नित्यतया संध्योपासनाग्निहोत्रादि, &ldquo;यावज्जीवम् अग्निहोत्रं जुहुयात्&rdquo; इत्यादिभिः पदैर् ज्ञापितनित्यभावात्[^३७] । यद् अप्य् अनियतनिमित्ते ऽशुचिस्पर्शनादौ[^३८] स्नानादि तद्<strong>विहितम्</strong> । <strong>अकुर्वन्</strong> प्रमादालस्यादिना । तथा <strong>निन्दितं</strong> प्रतिषिद्धं सुरापानादि । तद् अपि शास्त्रम् अतिक्रम्य सेवमानः । <strong>प्रायश्चित्तीयते</strong> । तद् एतद् उक्तं भवति । नैमित्तिको ऽयम् अधिकारो विहिताकरणात् प्रतिषिद्धसेवनाच् च प्रायश्चित्तम् ।</p>
</li>
<li>
<p><span style="text-decoration:underline;">ननु</span> च ग्रामकामस्य सांग्रहणी विहिता । ततो ग्रामार्थिनः कथंचिद् अकरणे विहितातिक्रमः स्यात् । यदि नाम ग्रामार्थी प्रत्यवेयात् ततस् तत्कामो ऽस्य । यदा तु ग्रामं कामयते तदा तस्य तद्विहितं भवति । न चेत् प्रवर्तते विहितम् अतिक्रामेत् । अतश् च प्रायश्चित्ती[^३९] प्राप्तः ।</p>
</li>
<li>
<p><span style="text-decoration:underline;">उच्यते</span> । &ldquo;ग्रामस्य स्वामी स्याम्&rdquo; इति फललिप्सया तस्य यत्र प्रवृत्तिर् न विधिलक्षणा । शास्त्रं तु यागग्रामयोः साद्यसाधनसंबन्धावेदकम् एव । वस्तुतो यद्य् अपि तत्रापि कर्तव्यताप्रधानप्रसाधनो वाक्यार्थः, तथापि फलसिद्ध्यर्थम् एव कर्तव्यतां विधिर्[^४०] अवगमयति । अतश् च यागम्[^४१] कुर्वतः फलं न निष्पद्यते,[^४२] न पुनः प्रत्यवायः । यत्र प्रत्यवायस् तत्र च प्रायश्चित्तम् ।</p>
</li>
<li>
<p><span style="text-decoration:underline;">ननु</span> च नित्यानाम् अकरणे प्रत्यवायो भवतीति कुत इयम् अवगतिः । न ह्य् एवम् अग्निहोत्रादौ श्रूयते: &ldquo;यो न कुर्यत् स प्रत्यवेयात्&rdquo; ।</p>
</li>
<li>
<p><span style="text-decoration:underline;">श्रूयते</span> वाक्यशेषेषु &ldquo;वेदिभ्यः परमा भवति&rdquo; इति । सर्वत्रार्थवादाः प्रत्यवायप्रदर्शनार्थाः सन्ति । अवश्यं च तेषाम् आलम्बनं वाच्यं नान्यथा विधिनैकवाक्यतां भजन्ति । यत्रापि न श्रूयन्ते तत्रापि विध्यनुग्रहार्था अर्थवादाः प्रकल्प्यन्ते । किं चार्थवादैर् विधेर् एव प्रवर्तकत्वम्, अन्यथा नोपपद्यते यावद् अप्रवृत्तौ प्रत्यवायपरिहारो न कल्पितः । एवंविध एवार्थे वृद्धव्यवहारे विधिः प्रवर्तते । बाद्यते तु पुरुषप्रवर्तनारूढो ऽसौ । न च पुरुषा अपुरुषार्थे प्रवर्तयितुं शक्यन्ते । अतः प्रवर्तकत्वविहतविधिर् मा भूद् इति श्रुतिसिद्ध्यर्था कल्पनैषा । यद्य् अपि स्वर्गादिकल्पनायाम्[^४३] अपि तथार्थलाभस् तथापि यावज्जीवादिपदविरोधात् प्रयवायपरिहारार्थतापि स्यात् । उक्तम्:</p>
</li>
<li>
<p>भयाद् धि यादृशी पुंसां प्रवृत्तिर् उपजायते ।</p>
</li>
<li>
<p>न तदृशी भवेद् अत्र विधिकोटिशतैर् अपि ॥</p>
</li>
</ul>
<p>तस्माद् <strong>अकुर्वन् विहितम्</strong> इति नित्यं <strong>कर्मेति</strong> द्रष्टव्यम् ।</p>
<ul>
<li>
<p><span style="text-decoration:underline;">ननु</span> चाशुचिस्पर्शनदौ न नित्यावेदि किंचित् पदम् अस्ति, यावज्जीवम् इत्यादिवत् ।</p>
</li>
<li>
<p><span style="text-decoration:underline;">किम्</span> अत्रान्येन पदेन निमित्तविशेषे यत्[^४४] श्रुतं तस्य च तन्निमित्तेन कर्तव्यता नाम प्रतीयते । नाधिकारान्तरं प्रत्यपेक्षाया जायते । यदा निमित्तसंविधानं तदा कर्तव्यम् इत्य् उपगमैर् नित्यतसिद्धिः । अग्निहोत्रादाव् अपि न नित्यशब्दो ऽस्ति निमित्तनित्यत्वात् ।</p>
</li>
<li>
<p><strong>प्रसञ्जन्न्</strong>[^४५] अविदितत्वेषु विषयेषु संस्कृतान्नभोजनचन्दनानुलेपनदिषु तात्पर्यत आसेवाप्रसङ्गो विषयाभिलाषपरतेति यावत् ।</p>
</li>
<li>
<p><span style="text-decoration:underline;">ननु</span> चैतद् अपि प्रतिषिद्धम् &ldquo;इन्द्रियार्थेषु सर्वेषु[^४६] न प्रसज्येत कामतः&rdquo; (म्ध् ४।१६) इति ।</p>
</li>
<li>
<p>स्नातकव्रताधिकारान् नायं प्रतिषेध इति मन्यते । व्रतशब्दाधिकरे हि तत्र प्रतिषेधकः । संकल्पविशेषो हि मानसस् तत्रोपदिश्यते &ldquo;इदं मया न कर्तव्यम्&rdquo; इति ।</p>
</li>
<li>
<p>अथ वा कश्चिद् अल्पप्रतिषेधे न तुल्यतां मन्येत, &ldquo;पदार्थस् तावद् अयं न निषिध्यते&rdquo; इति मन्यमानः, अतः समानीक्रियते ।</p>
</li>
<li>
<p>अथ वा सामान्ये तद्भूतस्यापि विशेषस्य पृथग् उपदेशो दृष्टः, प्राधान्यख्यपनार्थम् । यथा &ldquo;ब्राह्मणा आयाता,&rdquo; &ldquo;वसिष्ठो ऽप्य् आयातः&rdquo; इति ।</p>
</li>
<li>
<p><strong>प्रायश्चित्तीयते</strong> । प्रायश्चित्तशब्दो रूढिरूपेण विशिष्टे नैमित्त्के वर्तते । तदेतीच्छति वेति विनिमयः[^४७] (?) कर्तव्यः &ldquo;व्यत्ययो बहुलम्&rdquo; (पाण् ३।३।८५) इति । <strong>नर</strong> इति वचनं चातुर्वर्ण्याधिकारार्थम् ॥ ११।४४ ॥</p>
</li>
<li>
<p><strong>अकामतः कृते पापे प्रायश्चित्तं विदुर् बुधाः ।</strong></p>
</li>
</ul>
<blockquote>
<p>कामकारकृते ऽप्य् आहुर् एके श्रुतिनिदर्शनात् ॥ ११।४५ ॥**</p>
</blockquote>
<p><strong>कामकारकृते ऽप्य्</strong> अतिक्रमे प्रायश्चित्तगौरवार्थम् इदम् उच्यते । <strong>अकामतः कृत</strong> इति प्रमादकृते <strong>पापे</strong> शास्त्रव्यतिक्रमे <strong>प्रायश्चित्तम्</strong> <strong>आहुः</strong> ।</p>
<ul>
<li>
<p>कस्य पुनर् हेतोः । विधिः: &ldquo;प्रतिशास्त्रम् अतिक्रम्याकार्ये प्रवर्तते स प्रायश्चित्तम् आचरिष्यते&rdquo; इति । को ऽत्र विशिष्टहेतुः, यस्मात्[^४८] कामकृते दोषे प्रायश्चित्तं शास्त्रानर्थक्यम् इति मन्यन्ते ।</p>
</li>
<li>
<p>एवं पूर्वपक्षभङ्ग्योपन्यस्यति । <strong>कामकारकृते ऽपीति</strong> शब्दात् कामतो ऽकामतश् च कृते व्यतिक्रमे प्रायश्चित्तं कर्तव्यम् इति शास्त्रार्थः । <strong>श्रुतिनिदर्शनाद्</strong> इति वैदिकलिङ्गनिदर्शनम् उपहव्यब्राह्मणम् उदाहर्तव्यम्[^४९] । &ldquo;इन्द्रो यतीन् शालावृकेभ्यः प्रायच्छत्&rdquo; (प्ब् ८।१।४) । न च श्वभ्यो दानं यतीनाम् अकामतः संभवति । उपहव्यं प्रायश्चित्तार्थं प्रजापतिर् इन्द्राय प्रायच्छद् इति स्पष्टार्थः ॥ ११।४५ ॥</p>
</li>
<li>
<p><strong>अकामतः कृतां पापं वेदाभ्यासेन शुद्ध्यति ।</strong></p>
</li>
</ul>
<blockquote>
<p>कामतस् तु कृतं मोहात् प्रायश्चित्तैः पृथग्विधैः ॥ ११।४६ ॥**</p>
</blockquote>
<p>किं पुनर् एतानि प्रायश्चित्तानि निमित्तमात्रपर्यवसायीनि संध्योपासनादिवत्, उत कार्यपर्यन्तानि शारीरशौचवद् उत्पन्नदोषनिर्घातार्थानि ।</p>
<ul>
<li>
<p><span style="text-decoration:underline;">तत्र</span> केचिद् आहुः । न हि कर्म क्षीयते । कार्यविरामित्वम्[^५०] एव धर्माधर्म्योः । न हि कर्माणि स्वफलम् अदत्वा प्रलीयन्ते । तद् उक्तम् &ldquo;न हि कर्म क्षीयते&rdquo; (बाउ १।४।१५) इति । तस्माद् यो ऽतिक्रमकारी स ततो नरकफलं भुङ्क्त एव[^५१] । प्रायश्चित्तानि यदि न करोति ततस् तदतिक्रमात् प्रत्यवायान्तरोत्पत्तिः ।</p>
</li>
<li>
<p><span style="text-decoration:underline;">तद् एतद्</span> अयुक्तम्, &ldquo;न हि कर्म&rdquo; । &ldquo;चरितव्यम् अतो नित्यं प्रायश्चित्तं विशुद्धये&rdquo; (म्ध् ११।५२) इति[^५२] स्वशब्देनैव शुद्ध्यर्थता विहिता । तथा च[^५३] तैः कृतैर् अपोहेत पापम्, स्वयं कृतत्वात् ।</p>
</li>
<li>
<p><span style="text-decoration:underline;">तद् अप्य्</span> उच्यते: प्रतिषेधविधिना प्रतिषिध्यमानक्रियाकर्तुः प्रत्यवायभागित्वम् अवगमितम् । न तस्य प्रायश्चित्तैर् मिथ्यात्वं शक्यते कर्तुम् ।</p>
</li>
<li>
<p><span style="text-decoration:underline;">तद् अप्य्</span> अयुक्तम्, यतस् तेन दुःखहेतुता तस्यावगमिता । प्रायश्चित्तेष्व् अपि तपोदानादि दुःखम् अस्त्य् एव । अल्पेन तादात्मिकेन दुःखेनागामिनः संभाव्यमानस्य महतो दुःखस्य निवृत्तिर् युक्तैव, यथा व्याधेस् तिक्तकटुकौषधदानलघ्वाहारादिना । यथा व्यतिक्रमं कृत्वा कश्चित् स्वयम् आगत्य राजनि वेदनं करोति &ldquo;इत्य् एवं कर्मास्मि&rdquo; इति, सो ऽर्धदण्डभाग् भवति । यस् तु राजपुरुषैर् हठाद् आनीयेत स भूयो दण्ड्यते ।</p>
</li>
<li>
<p>एवम् उपदेशानाम् अर्थवत्वसिद्धिः । अतः स्वयं कार्यविरोधित्वम्[^५४] अस्य विहितत्वात् । निष्कृतिः प्रायश्चित्तम् इति समाख्यातम् अपि सत्[^५५] तद् एव कृतदोषस्य निर्यातनम् अपि । अकारणं निर्यातो निष्कृतिर् इति उच्यते । एवं प्रायश्चित्तम् अपि नास्याधिकारप्रतिप्रसवार्थम् । पञ्चानाम् एव पातकानाम् अधिकारोपगमविहितत्वाद् द्विजातिकर्मभ्यो हानिः पतनम् इति ।</p>
</li>
<li>
<p>न चात्र &ldquo;वेदाभ्यासो ऽकामतः कामतस् तपः&rdquo; इति विषयविभागो बोद्धव्यः । उभयार्थोभयत्रोपदर्शनार्थत्वात्, निमित्तोपदेशकरणे पठितत्वात्, &ldquo;ब्रह्महा द्वादश&rdquo; (म्ध् ११।७१) इत्यादिप्रायश्चित्तानाम् उपक्रम्यमाणत्वात् । तस्माद् अकामतो लघुप्रायश्चित्तं कामतो गरीय इति श्लोकस्य तात्पर्यम् ।</p>
</li>
<li>
<p><span style="text-decoration:underline;">ननु</span> चाकामतो नैव तस्य कर्तृत्वम्, बुद्धिपूर्वं कुर्वन् कर्तेत्य् उच्यते । यथा च लौकिकः: &ldquo;दैवेन कार्यते, किम् अयं करोति&rdquo; इति । किं च लिप्सया यत्र प्रवृत्तिस् तत्र प्रतिषेधः । यो हि मद्याय[^५६] स्पृहयति स पिपासुं न कदर्थयति &ldquo;मा पासीः सुराम्&rdquo; इति । यस् तु जलार्थी जलबुद्ध्या सुरां पीतवांस् तस्याजानतो नापराधो न हि तस्य सुरालिप्सया प्रवृत्तिः । <span style="text-decoration:underline;">अथोच्यते:</span> विधिलक्षणप्रवृत्तिर् न निषिध्यते । <span style="text-decoration:underline;">सत्यं</span> । भवत्य् अर्थलक्षणानां तु[^५७] मध्ये तर्ह्य् उदकेन च सर्वस्या अर्थलक्षणायाः प्रतिषेधः ।</p>
</li>
<li>
<p><span style="text-decoration:underline;">केचिद्</span> आहुः । प्रत्यवायपर्यन्तो विधिर् विषभक्षणवन् निषेधशास्त्रार्थः । तेषाम् अचोद्यम् एतत् । विषम् अविशेषेणोपात्तं ज्ञानतो ऽज्ञानतश् च मरणाय कल्पत एव । एवं ब्रह्महत्यादयो ऽपीति । येषाम् अपि &ldquo;कर्तव्यम्&rdquo; इति वचनात् क्रियते, &ldquo;न कर्तव्यम्&rdquo; इति न क्रियते, तेषाम् अपि लौकिकक्रियया प्रवर्तमानस्य निषेधः प्रवर्तमानश् चोच्यते प्रवृत्तः कर्ता । कर्तृत्वम् अबुद्धिपूर्वकम् अप्य् अस्ति, कूले[^५८] पततीति । न चायं गौणः[^५९] कर्तृताभावः । &ldquo;स्वतन्त्रः कर्ता&rdquo; इति हि स्मर्यते, न &ldquo;इच्छया प्रवर्तते यः स कर्ता&rdquo; इति । किं चास्माद् एव वचनात् प्रमादकृतो दोषो ऽस्ति, प्रायश्चित्तम् इति, किम् अपरेण विकल्पितेन ॥ ११।४६ ॥</p>
</li>
<li>
<p><strong>प्रायश्चित्तीयतां प्राप्य दैवात् पूर्वकृतेन वा ।</strong></p>
</li>
</ul>
<blockquote>
<p>न संसर्गं व्रजेत् सद्भिः प्रायश्चित्ते ऽकृते द्विजः ॥ ११।४७ ॥**</p>
</blockquote>
<p><strong>दैवात्</strong> स्वीकृतात् प्रमादाद् इत्य् अर्थः ।</p>
<ul>
<li>
<p><span style="text-decoration:underline;">अन्ये</span> तु <strong>दैव</strong>शब्दस्थाने &ldquo;मोहात्&rdquo; इति पठन्ति । मोहाद् एवाकार्यं क्रियते । को ह्य् अमूर्खः शास्त्रं व्यतिक्रमिष्यति ।</p>
</li>
<li>
<p><strong>पूर्वकृतेन</strong> जन्मान्तरकृतेन चोपभुक्तफलेन कर्मणा विसेषेण कौनख्यादिलिङ्गाद्यनुमितेन । एतद् उक्तं भवति: इह जन्मकृते व्यतिक्रमे बुद्धिपूर्वम्[^६०] अबुद्धिपूर्वं वा तथा जन्मान्तरकृते ऽपि लिङ्गानुमेये कर्तव्यम् ।</p>
</li>
<li>
<p><span style="text-decoration:underline;">किं</span> पुनः कुनख्यादीनाम् प्रायश्चित्तम् ।</p>
</li>
<li>
<p>&ldquo;कृच्छ्रातिकृच्छौ चान्द्रायणम् इति सर्वप्रायश्चित्तानि&rdquo; (ग्ध् १९।२०) । वसिष्ठेन तु &ldquo;यस्य यल् लिङ्गं तेन तद् एव प्रायश्चित्तं केनचिद् अंशेन कर्तव्यम्&rdquo; इति पठितम् । अतश् चैव ते सर्वे ऽकृतप्रायश्चित्ताः[^६१] संसर्गं सद्भिर् वर्जयेयुः, अध्ययनादिक्रिययैकस्थानादिरूपतया । संसर्गो यद्य् अप्य् उभयाश्रयत्वाद् अन्यतरप्रतिषेधेनोभयोर् अपि सिद्धः[^६२] प्रतिषेधस् तथापि &ldquo;सद्भिस् तैः संसर्गो न कर्तव्यः&rdquo; इति पुनः प्रतिषिध्यते उत्तरत्र, कर्तृभेदात् । एकस्य हि प्रतिषेधे स एव प्रायश्चित्ती स्यान् न द्वितीयः, सत्य् अपि संसर्गे । अत उभयोः प्रायश्चित्तार्थम् उभयत्र प्रतिषेधः । सताम् असतां चातः श्यावदन्तिप्रभृतिभिर् अकृतप्रायश्चित्तैः[^६३] सह संसर्गो न कर्तव्यः ॥ ११।४७ ॥</p>
</li>
<li>
<p><strong>इह दुश्चरितैः केचित् केचित् पूर्वकृतैस् तथा ।</strong></p>
</li>
</ul>
<blockquote>
<p>प्राप्नुवन्ति दुरात्मानो नरा रूपविपर्ययम् ॥ ११।४८ ॥**</p>
</blockquote>
<p>एतद् एवाह । <strong>इह दुश्चरितैः केचिद्</strong> अस्मिन् जन्मनि प्रतिषिद्धाचरणैः । तथा <strong>पूर्वकृतैः</strong> कर्मभिस् तथोक्तं प्राक् । स इदानीं <strong>रूपविपर्यय</strong>प्रपञ्चो दुष्कृतशेषचिह्नरूपतो[^६४] ऽनुक्रम्यते ॥ ११।४८ ॥</p>
<ul>
<li><strong>सुवर्णचौरः कौनख्यं सुरापः श्यावदन्तताम् ।</strong></li>
</ul>
<blockquote>
<p>ब्रह्महा क्षयरोगित्वं दौश्चर्म्यं गुरुतल्पगः ॥ ११।४९ ॥**</p>
</blockquote>
<blockquote>
<p>पिशुनः पौतिनासिक्यं सूचकः पूतिवक्त्रताम् ।**</p>
</blockquote>
<blockquote>
<p>धान्यचौरो ऽङ्गहीनत्वम् आतिरैक्यं**[^६५]** तु मिश्रकः ॥ ११।५० ॥**</p>
</blockquote>
<blockquote>
<p>अन्नहर्तामयावित्वं मौक्यं वागपहरकः ।**</p>
</blockquote>
<blockquote>
<p>वस्त्रापहारकः श्वैत्र्यं पङ्गुताम् अश्वहारकः ॥ ११।५१ ॥**</p>
</blockquote>
<blockquote>
<p>एवं कर्मविशेषेण जयन्ते सद्विगर्हिताः ।**</p>
</blockquote>
<blockquote>
<p>जडमूकान्धबधिरा विकृताकृतयस् तथा ॥ ११।५२ ॥**</p>
</blockquote>
<p><strong>क्षयो</strong> नाम रोगो राजयक्ष्मेति वैद्यानां प्रसिद्धस् तेन तद्वान् भवति ब्रह्महत्याविशेषेण । गुरुस्त्रीगामि <strong>दुश्चर्मा</strong> । क्वथितगन्धवाहिन्या नासिकया युक्तः <strong>पिशुनः</strong> । एवं <strong>सूचको</strong> दुर्गन्धवाहास्यः ।</p>
<ul>
<li>
<p><span style="text-decoration:underline;">ननु</span> च सूचकः पिशुन एव ।</p>
</li>
<li>
<p><span style="text-decoration:underline;">सत्यम्</span> । एकः कल्पयित्वा परदोषान् प्रकाशयति । अन्यस् तु सत्यान् एवाविदितान् इति भेदः ।</p>
</li>
<li>
<p><strong>आतिरैक्यम्</strong>[^६६] अधिकाङ्गाता । <strong>मिश्रको</strong> यो द्रव्याण्य् अद्रव्यैस् तदाभासैः संमर्दयति । यथा कुंकुमं कुसुम्भेनान्यैर् अन्यानि । <strong>आमयावी</strong> यस्य भुक्तम् अन्नं न सम्यक् जीर्यते । <strong>मौक्यं</strong> वाग्वैकल्यं यत्राप्रतिपत्तिमान् अपस्मारी । शिष्टं प्रसिद्धम् । <strong>विकृताकृतयः</strong> । <strong>आकृतिः</strong> संस्थानं विकृतामनोरमा निन्दितैषां कर्मविशेषेणेति । एषां कर्मणां कुम्भीपाकयमयातनास्थानेषु फलं तद् अनुभूतवत ईषच्छेषे तस्मिन् कर्मण्य् उद्रिक्ते च सुकृते ऽदत्तफले फलदानोन्मुखे दुष्कृतस्यासद्भावो ऽतः कर्मावशेषोपपत्तिः ॥ ११।४९–५२ ॥</p>
</li>
<li>
<p><strong>चरितव्यम् अतो नित्यं प्रायश्चित्तं विशुद्धये ।</strong></p>
</li>
</ul>
<blockquote>
<p>निन्द्यैर् हि लक्षणैर् युक्ता जायन्ते ऽनिष्कृतैनसः ॥ ११।५३ ॥**</p>
</blockquote>
<p><strong>निन्द्यैर् हि लक्षणैः</strong> कुनखश्यावदन्तादिभिर् <strong>अनिष्कृतैनसः</strong>[^६७] ॥ ११।५३ ॥</p>
<ul>
<li><strong>ब्रह्महत्या सुरापानं स्तेयं गुर्वङ्गनागमः ।</strong></li>
</ul>
<blockquote>
<p>महान्ति पातकान्य् आहुः संसर्गश् चापि तैः सह ॥ ११।५४ ॥**</p>
</blockquote>
<p><strong>गुर्वङ्गनागमः स्तेयं</strong> पतितसंप्रयोगः सर्ववर्णानां <strong>महापातकानि</strong> । <strong>सुरापानं</strong> ब्राह्मणस्यैव । <strong>स्तेयं</strong> ब्राह्मणसुवर्णहरणम्, स्मृत्यन्तरात्: &ldquo;ब्राह्मणसुवर्णापहरणे महापातकम्&rdquo; इति । पातकशब्दः पातयतीति व्युत्पत्त्या सर्वव्यतिक्रमेषु वर्तते, महापतकेषूपपातकेषु च । महच्छब्दो गुरुत्वप्रदर्शनार्थः । <strong>तैश्</strong> च संयोगम् एकैकेनापि । स च वक्ष्यति &ldquo;संवत्सरेण पतति&rdquo; (म्ध् ११।१७९) इत्यादिना ॥ ११।५४ ॥</p>
<ul>
<li><strong>अनृतं च समुत्कर्षे राजगामि च पैशुनम् ।</strong></li>
</ul>
<blockquote>
<p>गुरोश् चालीकनिर्बन्धः समानि ब्रह्महत्यया ॥ ११।५५ ॥**</p>
</blockquote>
<p><strong>समुत्कर्ष</strong> इति निमित्तसप्तमी, &ldquo;चर्मणि द्वीपिनं हन्ति&rdquo; (पत् ओन् पाण् २।३।३६) इतिवत् । समुत्कर्षं प्राप्स्यामीति यद् <strong>अनृतं</strong> अभिधीयते तद् <strong>ब्रह्महत्यया समम्</strong> । यत्र पूजातिशयो धनातिशयो[^६८] ब्राह्मणत्वेन श्रोत्रियत्वेन महाकुलीनतया वा प्राप्यते, तत्रातद्रूपम्[^६९] आत्मानम् आवेदयति । यो वा पात्रातिशयेन पुण्यस्कन्धोत्कर्षं प्राप्तुम् इच्छति तस्यापात्रं पात्रम् इत्य् उच्यते । एवंविधे समुत्कर्षे ऽनृतम् । न पुनः स्वल्पवस्तुनि अपेक्षायाम्, सत्य् अपि समुत्कर्षव्यपदेशे ।</p>
<ul>
<li>
<p><strong>पिशुनम्</strong> अलीकवद् इति परच्छिद्रप्रकाशनम् ।</p>
</li>
<li>
<p><strong>गुरोश् चालीकनिर्बन्धो</strong> ऽसत्याभिधानेन चित्तसंक्षोभः । &ldquo;कन्या ते गर्भिणी&rdquo; इत्य् एवमादिना निष्प्रयोजनो द्वेषः । राजकुलात् तेन सह विवादो निर्बन्धो ऽनृतादिशंसनं वा । तथा च गौतमः: &ldquo;गुराव् अनृताभिशंसनम् पातकसमानि &quot; (ग्ध् २१।१०) इति[^७०] ॥ ११।५५ ॥</p>
</li>
<li>
<p><strong>ब्रह्मोज्झता वेदनिन्दा कौटसाक्ष्यं सुहृद्वधः ।</strong></p>
</li>
</ul>
<blockquote>
<p>गर्हितानाद्ययोर् जग्धिः सुरापानसमानि षट् ॥ ११।५६ ॥**</p>
</blockquote>
<p>अधीतस्ववेदस्यानाभ्यासेन विस्मरणं <strong>ब्रह्मोज्झता</strong> । नित्यस्वाध्यायविधेः त्यागो वा । <strong>कूटसाक्ष्यं</strong> समुत्कर्षाद् अन्यत्रापि[^७१] । <strong>सुहृद्वधो</strong> मित्रमारणम् । <strong>गर्हितानाद्ययोः</strong> । <strong>गर्हितं</strong> शास्त्रप्रतिषिद्धं लशुनाद्य्<strong>अनाद्यम्</strong> अमनस्तुष्टिकरं न[^७२] भोक्ष्य इति कल्प्य यद् भुज्यते ॥ ११।५६ ॥</p>
<ul>
<li><strong>निक्षेपस्यापहरणं नराश्वरजतस्य च ।</strong></li>
</ul>
<blockquote>
<p>भूमिवज्रमणीनां च रुक्मस्तेयसमं स्मृतम् ॥ ११।५७ ॥**</p>
</blockquote>
<p><strong>निक्षेपस्या</strong>सारद्रव्यस्यापि । <strong>नराश्व</strong>शब्दो[^७३] जातिशब्दः, नारीहरणे ऽप्य् एतद् एव । यो हि दुहितरं दत्वासति नरदोषे ऽन्यस्मै पुनर् ददाति, तस्याप्य् एतद् एव । तद् उक्तम् &ldquo;प्राप्नोति पुरुषानृतम्&rdquo;[^७४] (म्ध् ९।७१) इति ॥ ११।५७ ॥</p>
<ul>
<li><strong>रेतःसेकः स्वयोनीषु कुमारीष्व् अन्त्यजासु च ।</strong></li>
</ul>
<blockquote>
<p>सख्युः पुत्रस्य च स्त्रीषु गुरुतल्पसमं विदुः ॥ ११।५८ ॥**</p>
</blockquote>
<p><strong>स्वयोनयो</strong> भगिन्य एकोदरसंभूताः । <strong>कुमार्यो</strong> ऽनूढाः । <strong>अन्त्यजा</strong> बर्बरचण्डालस्त्रियः । <strong>सख्युः</strong> । सखा मित्रम्, तस्य <strong>स्त्रियः</strong> । <strong>स्त्री</strong>ग्रहणं न जायायाम् एव प्रतिषेधर्थम् । एवं <strong>पुत्रस्य्</strong>आन्यापि या अवरुद्धा मैथुनधर्मेण ।</p>
<ul>
<li>
<p>वयं तु ब्रूमः । सत्य् अपि स्त्रीग्रहणेन[^७५] ऊढानूढयोर् विषमसमीकरणस्यान्यायत्वात्[^७६] समत्ववचनम् । एतन् न प्रायश्चित्तनिर्देशार्थम्, किं तर्हि गुरुत्वख्यापनपरम् । अतश् च गुरुतरं प्रायश्चित्तं भवति । तथा चोक्तम् &ldquo;एनःसु[^७७] गुरूणि गुरूणि लघुनि लघूनि&rdquo; (ग्ध् १९।१९) । यदि ह्य् एतत् प्रायश्चित्तनिर्देशार्थम् अभविष्यत् प्रायश्चित्तनिदेशप्रकरण[^७८] एव वावक्ष्यत् । कौटसाक्ष्यसुहृद्वधयोश् चेह सुरापानसमीकृतयोर् ब्रह्महत्याप्रायश्चित्तातिदेशम् उपरिष्टान् न कुर्यात् । &ldquo;गुरोश् चालीकनिर्बन्धः&rdquo; (म्ध् ११।५४) इत्य् एतस्य चेह ब्रह्महत्यासमीकृतस्य पुनर् उपरिष्टात् ब्रह्महत्याप्रायश्चित्ताभिधानात् । तथा कुमार्याम् इति रेतःसेकस्य गुरुतल्पसमीकृतस्येह पुनस् तत्र गुरुतल्पप्रायश्चित्तविधानाद्, गम्यते नेदं प्रायश्चित्तार्थं समीकरणम् इति ।</p>
</li>
<li>
<p><span style="text-decoration:underline;">अन्ये</span> तु मन्यन्ते: भेदेन समीकरणं गुरुत्वभावे ऽपि वक्ष्यते, नान्यय्यम्[^७९] । अतः प्रायश्चित्तार्थम्[^८०] एव सुरापानस्य समीकृतयोश् च कौटसाक्ष्यसुहृद्वध्योर् ब्रह्महत्याप्रायश्चित्तनिर्देशो विकल्पार्थम् सुरापानप्रायश्चित्तेन । अस्य चातिदेश एव श्रूयते । समीकरणे तु विकल्पो नास्ति । यथा &ldquo;हत्वा गर्भम् अविज्ञातम्&rdquo; इति (म्ध् ११।८६) ॥ ११।५८ ॥</p>
</li>
</ul>
<p><em>इदानीम् उपपातकान्य् आह ।</em></p>
<ul>
<li><strong>गोवधो ऽयाज्यसंयाज्यं</strong>[^८१]** पारदार्यात्मविक्रयाः ।**</li>
</ul>
<blockquote>
<p>गुरुमातृपितृत्यागः स्वाध्यायाग्न्योः सुतस्य च ॥ ११।५९ ॥**</p>
</blockquote>
<p><strong>अयाज्या</strong> अविरुद्धापातकिशूद्रादयस् तेषां संयाज्यं[^८२] संयाजनम् । भावे ण्यच् छादसः । <strong>आत्मविक्रयं</strong> गवादिद्रव्यवद् आत्मनः परविधेयकरणं दास्येन[^८३] ।</p>
<ul>
<li>
<p><span style="text-decoration:underline;">अन्ये</span> तु &ldquo;पारदार्यम् अविक्रयम्&rdquo; इति पठन्ति ।</p>
</li>
<li>
<p>अनुत्साहो निराहारः स्वल्प एवोपघाते ऽवसादाश्रयणम् । <strong>गुरोस् त्यागो</strong> यथावद् अननुवृत्तिः[^८४] । अध्यापनसमर्थे ऽध्यापयितर्य् उपाध्यापकान्तराश्रयः[^८५] । एवं <strong>मातापित्रोः</strong> । अपतितानां चैतेषां त्यागो दोषाय । पतितानां त्व् इष्ट एव । <strong>स्वाध्यायाग्न्योस्</strong> त्याग इति संबध्यते । स्वाध्यायस्य त्यागश्[^८६] च &ldquo;अहर् अहः स्वाध्यायम् अधीयीत&rdquo; इत्य् अस्य विधेर् अननुष्ठानम् ।</p>
</li>
<li>
<p><span style="text-decoration:underline;">किम्</span> ऐकाहिके माससांवत्सरिके वा त्यागे व्यतिक्रमो ऽयम् ।</p>
</li>
<li>
<p><span style="text-decoration:underline;">अविशेषाद्</span> ऐहिके प्राप्नोति ।</p>
</li>
<li>
<p><span style="text-decoration:underline;">तद् अयुक्तम्</span>, एतस्य विधेर् नित्यत्वात् । नित्यानां च व्यतिक्रमे प्रायश्चित्तान्तरं वक्ष्यति । तस्माद् विस्मरणपर्यन्तस् त्यागो ऽभिप्रेतः ।</p>
</li>
<li>
<p>स ब्रह्मोज्झतापदेन सुरापानेन समीकृतः (म्ध् ११।५६) । तत्र विकल्पनार्थम् एतत् । अस्य च लघुत्वात् तस्य गुरुत्वाद् व्यवस्थायां विकल्पो योज्यः । तत्र यो वैदिक एवान्यस्मिन् कर्मणि युक्ततया स्वाध्यायं जहाति तस्योपपातकत्वम् । यस् तु भोगसेवयार्थपरतया कलहशीलतया जहाति तस्य सुरापानसमत्वम् ।</p>
</li>
<li>
<p><strong>अग्नेस्</strong> त्व् एकत्वविशिष्टस्येहोपादानाद् गृह्यस्येति द्रष्टव्यम् । प्राग् &ldquo;अग्नीन्&rdquo; (म्ध् ११।४०) इति बहुवचनात्, श्रौतानां ग्रहणम् ।</p>
</li>
<li>
<p><span style="text-decoration:underline;">ननु</span> च तत्रापि चान्द्रायणम् उक्तम्, इहाप्य् उपपातकत्वात् तद् एवात्र वाच्यं ।</p>
</li>
<li>
<p><span style="text-decoration:underline;">नैष दोषः</span> । उपपातकेष्व् अप्य् अन्यान्य् अपि प्रायश्चित्तानि सन्ति । शक्त्यपेक्षया गुरुलघुभावो न्यूनाधिकभावः । अतो नियमार्थं तत्र चान्द्रायणग्रहणम् ।</p>
</li>
<li>
<p><strong>सुतस्य</strong> त्यागो ऽभरणं गृहान् निष्काशनम् अशिशोः प्राप्तस्य च गुणवतः, पातकिनस् तु न दोषः ॥ ११।५९ ॥</p>
</li>
<li>
<p><strong>परिवित्तितानुजे ऽनूढे परिवेदनम् एव च ।</strong></p>
</li>
</ul>
<blockquote>
<p>तयोर् दानं च कन्यायास् तयोर् एव च याजनम् ॥ ११।६० ॥**</p>
</blockquote>
<p><strong>अनुजः</strong> कनीयान् भ्राता । <strong>तयोर्</strong> <strong>याजनं</strong> विवाहे दर्शपूर्णमासादौ वार्त्विज्यम् ॥ ११।६० ॥</p>
<ul>
<li><strong>कन्याया दूषणं चैव वार्धुष्यं व्रतलोपनम् ।</strong></li>
</ul>
<blockquote>
<p>तडागारामदाराणाम् अप्तयस्य च विक्रयः ॥ ११।६१ ॥**</p>
</blockquote>
<p><strong>कन्याया दूषणम्</strong> &ldquo;नेयं कन्या पुरुषेणोपभुका&rdquo; इत्य् अध्यवसायेन प्रतिपादनम् । अङ्गुष्ठादिना वा प्रजननं धर्मभेदो मैथुनधर्मवर्जम् । तत्र हि गुरुतल्पसाम्यम् उक्तम् । <strong>वार्धुषित्वं</strong> अनापदि[^८७] धनप्रयोगेन वृत्तिग्रहणम् । वासिष्ठे तु &ldquo;वृद्धेस् तु प्रयोक्ता धान्यानां वार्धिषित्वं तद् उच्यते&rdquo; । सा च शास्त्रपरिभाषा । न लौकिके वा पदार्थे । <strong>व्रतच्युतिः</strong> शिष्टप्रतिषिद्धे[^८८] ऽमुष्यगृहे न बोक्तव्यम् उपवस्तव्यम् एवंरूपः संकल्पो व्रतम् । ततो यः संकल्पाच् चलति सा तस्य <strong>व्रतच्युतिः</strong> ।</p>
<ul>
<li>
<p><span style="text-decoration:underline;">ननु</span> च व्रतम् इति इच्छाकृतो[^८९] नियम उच्यते । यदि चेच्छाकृतः[^९०] संकल्पस् ततो निवृत्तौ कः शास्त्रातिक्रमः, &ldquo;विहितम् अकुर्वन् प्रायश्चित्तीयते&rdquo; (म्ध् ११।४३) इत्य् उक्तम् । न चैतद् विहितम् ।</p>
</li>
<li>
<p><span style="text-decoration:underline;">उच्यते</span> । सत्यम्, इच्छालक्षण आरम्भः । समाप्तिस् तु शास्त्रीया । यथा सौर्यादीनां[^९१] काम्यानां कर्मणां लिप्सातः प्रवृत्तिः, समाप्तिस् तु शास्त्रीया । अतितायां फलेच्छायाम् अवाप्ते वा[^९२] फले यथोक्तं तदर्थ एवावशिष्टं वर्जयेयुः ( + + ) प्राक्रमिको ऽयं कापुरुष इति वदन्तः । स्नातकव्रतानां त्व् अत्यन्तलघीयः प्रायश्चित्तं प्रवक्ष्यते । तेनेदं विकल्पितुम् अर्हति ।</p>
</li>
<li>
<p><strong>आराम</strong> उद्यानोपवनादि । स्मृत्यन्तरे सर्वभूम्र् अविक्रेया ॥ ११।६१ ॥</p>
</li>
<li>
<p><strong>व्रात्यता बान्धवत्यागो भृत्याध्यापनम् एव च ।</strong></p>
</li>
</ul>
<blockquote>
<p>भृताच् चाध्ययनादानम् अपण्यानां च विक्रयः ॥ ११।६२ ॥**</p>
</blockquote>
<p><strong>बान्धवा</strong> ज्ञातयः सोदरादिभ्यो[^९३] ऽन्ये ऽपि मातुलमातृष्वस्रेयादयः । सति विभवे ते ऽप्य् अजीवन्तो भर्तव्याः । तद् उक्तम् &ldquo;स्वजने दुःखजीविनि&rdquo; (म्ध् ११।८) इति ।</p>
<ul>
<li>
<p><span style="text-decoration:underline;">यद्य् एवं</span> &ldquo;सुतस्य&rdquo; (म्ध् ११।५९) इत्याद्य् अनर्थकम् ।</p>
</li>
<li>
<p>न, अन्यार्थं वचनम्, जालपादप्रतिषेधे हंसप्रतिषेधवत् (म्ध् ५।१२–१३) । तेन मात्रादित्याग उपपातकम् एव । इह तु लघीय इति ।</p>
</li>
<li>
<p><strong>भृत्याध्यापनम्</strong> । भृतकस्य सतो ऽध्यापकत्वात् यश् च भृतकाद् अधीते । <strong>अपण्यानि</strong> दशमे उक्तानि ॥ ११।६२ ॥</p>
</li>
<li>
<p><strong>सर्वाकरेष्व् अधीकारो महायन्त्रप्रवर्तनम् ।</strong></p>
</li>
</ul>
<blockquote>
<p>हिंसौषधीनां स्त्र्याजीवो ऽभिचारो मूलकर्म च ॥ ११।६३ ॥**</p>
</blockquote>
<p><strong>आकराः</strong> सुवर्णादिभूमयः, तत्र्<strong>आधिकारो</strong> राजनियोगेनाधिपतित्वम् । <strong>सर्व</strong>ग्रहणाद् अन्यद् अप्य् अर्थोत्पत्तिस्थानम् गृह्यते । तेन ग्रामनागरनियोगो व्यवहारदर्शनदण्डग्रहणादिनियोगः[^९४] । एवम् एव <strong>यन्त्राणि</strong> सेतुबन्धादीनि जलप्रवाहनियमार्थानि[^९५] तेषां <strong>महतां</strong> <strong>प्रवर्तनम्</strong>[^९६] । <strong>औषधीनाम्</strong> अशुष्काणां <strong>हिंसा</strong>च्छेदः । <strong>स्त्रीणाम् आजीवः</strong> । स्त्रियम् उपजीव्यते, स्त्रीधनेन शरीरकुटुम्बधारणं क्रियते, भार्यापण्यभावो वेशस्त्रीप्रयोजनं वा । <strong>भिचारो</strong> वैदिकेन शापादिना मन्त्रप्रयोगेण श्येनादियागेन वा शत्रुमारणम् । <strong>मूलकर्म</strong> वशीकरणं मन्त्रादिक्रिययैव ॥ ११।६३ ॥</p>
<ul>
<li><strong>इन्धनार्थम् अशुष्काणां द्रुमाणाम् अवपातनम् ।</strong></li>
</ul>
<blockquote>
<p>आत्मार्थं च क्रियारम्भो निन्दतान्नादनं तथा ॥ ११।६४ ॥**</p>
</blockquote>
<p><strong>इन्धना</strong>द्य्<strong>अर्थं</strong> तु न दोषः, अग्निशुद्धत्वाच् छुष्कसर्वसंभवे । <strong>क्रियारम्भः</strong> पाकारम्भः, &ldquo;आतुरत्वाद् एवात्मार्थं न भवेत्&rdquo; इति प्रतिषेधात् । <strong>क्रियारम्भ</strong> एवं व्याख्यायते । क्रियारम्भे हि प्रायश्चित्तोपदेशाद् एव प्रतिषेधः कल्प्येत । न ह्य् अप्रतिषिद्धप्रायश्चित्तं युक्तम् &ldquo;निन्दितं च समाचरन्&rdquo; (म्ध् ११।४३) इति वचनात् । अद्य पुनर् यत् प्रभाषितं तथा सिद्धे प्रतिषेधे प्रायश्चित्तं विधीयते । न कल्पनागौरवं भवति तेन । <strong>निन्दितान्नादनम्</strong> ।</p>
<ul>
<li>
<p><span style="text-decoration:underline;">ननु</span> &ldquo;गर्हितान्नाद्ययोः&rdquo; (म्ध् ११।५५) इति,<sup> </sup>कुत[^९७] एतत् ।</p>
</li>
<li>
<p>विकल्पार्थम् । अभ्यासे तत् प्रायश्चित्तम्, इदं तु सकृद् एव । प्रत्ययभेदो वा ॥ ११।६४ ॥</p>
</li>
<li>
<p><strong>अनाहितागिनिता स्तेयम् ऋणानाम् अनपक्रिया ।</strong></p>
</li>
</ul>
<blockquote>
<p>असच्छास्त्राधिगमनं कौशीलव्यस्य च क्रिया ॥ ११।६५ ॥**</p>
</blockquote>
<p>कृतविवाहस्य विदुषो द्रव्यसंपत्तौ जातपुत्रस्य वा <strong>अनाहिताग्निता</strong> । साधिकाराविशेषान् नित्यश्रुतयो नित्याधानस्य प्रयोजिका इति स्मृतिकारो मन्यते ।</p>
<ul>
<li>
<p><span style="text-decoration:underline;">कथं</span> पुनः श्रुतिप्रयुक्तम् आधानं विहितम् । कस्यचित् प्रकरणे कथ्यते येनागमो ऽप्य् उच्छिद्येत । स्वतश् च प्रतीयमानाधिकारत्वाद् अग्निनिष्पत्त्यर्थतया कुतो ऽधिकारान्तरप्रयुक्तिः ।</p>
</li>
<li>
<p><span style="text-decoration:underline;">अग्नयस्</span> तावद् विनियुक्ताः, &ldquo;यद् आहवनीये जुहोति&rdquo; (षड्ब् ५।१।९) इत्यादिना । न चाधानेन विना तेषां निष्पत्तिर् इत्य् अतो ऽग्निषु प्रयुक्तेषु तद् अपि प्रयुक्तम् इत्य् उच्यते ।</p>
</li>
<li>
<p><span style="text-decoration:underline;">यद्य् एवम्</span> अग्निनिष्पत्त्यर्थं तद् आहिताग्निष्व् अधिकारः, असत्स्व् अग्निषु नाधिक्रियते । न चाधानं नित्यं यावज्जीवादिविधिवत् । अतः कथम् अनाहिताग्नितादोषः ।</p>
</li>
<li>
<p>&ldquo;<span style="text-decoration:underline;">अकुर्वन्</span> विहितं कर्म&rdquo; (म्ध् ११।४३) इति विहिताकरणे प्रायश्चित्तं विहितम्, &ldquo;अग्नीन् आदधीत&rdquo; (प्ब् २५।१३।१) इति ।</p>
</li>
<li>
<p><span style="text-decoration:underline;">सत्यं</span> विहितम् । न स्वर्गाय नाधिकारान्तरसंपत्तये । किं तर्हि, अग्निनिष्पत्तये । अग्नेश् च ज्ञातप्रयोजना यस्य तैः प्रयोजनं स तेनोपायेनार्जयति, अन्यस् तु नेति । का तत्र विहिताकरणाशङ्का येन प्रायश्चित्ती स्यात् । यो हि सुवर्णं नार्जयति कथम् असौ दुष्येत ।</p>
</li>
<li>
<p><span style="text-decoration:underline;">उच्यते</span> । अस्माद् एव वचनात् सत्य् अधिकारे ऽग्नयो ऽवश्यम् अर्जनीया इति गम्यते ।</p>
</li>
<li>
<p><strong>स्तेयम्</strong> उक्तेभ्यो द्रव्येभ्यो ऽन्यस्य । <strong>ऋणानां</strong> &ldquo;चतुर्भिर् ऋणैः&rdquo; इत्य् एतच्छ्रुतेर् अनुष्ठानम् । <strong>असच्छास्त्राणि</strong> चार्वाकनिर्ग्रन्थाः, यत्र न प्रमाणं न वेदकर्म फलसंबद्धम् आपद्यते । <strong>कौशीलवत्वं</strong> चारणत्वं नर्तनत्वं गायनत्वम् ॥ ११।६५ ॥</p>
</li>
<li>
<p><strong>धान्यकुप्यपशुस्तेयं मद्यपस्त्रीनिषेवणम् ।</strong></p>
</li>
</ul>
<blockquote>
<p>स्त्रीशूद्रविट्क्षत्रवधो नास्तिक्यं चोपपातकम् ॥ ११।६६ ॥**</p>
</blockquote>
<p>शणसप्तदशानि **धान्यानि **। <strong>कुप्यं</strong> लोहताम्रादिमयं कुण्डकटाहादि ।</p>
<ul>
<li>
<p><span style="text-decoration:underline;">ननु</span> चाविशेषेण पूर्वश्लोके स्तेयम् उक्तम् ।</p>
</li>
<li>
<p><span style="text-decoration:underline;">परिहृतम्</span> एतत् &ldquo;हंसप्रतिषेधवत्&rdquo; इति (उन्देर् ११।६२) । अथ वा <strong>स्तेयं</strong> यद् अन्यस्माद् उद्धृते गृहीते[^९८] संभवेनाशोध्यते न हि जातु स्तेयम् इति लोकप्रसिद्धं यथा धैर्यादिना अपकरणम् ।</p>
</li>
<li>
<p><strong>मद्यपेति</strong> । ब्राह्मणस्य क्षत्रियादि<strong>स्त्रीनिषेवनं</strong> सहशयनं संप्रयोगं वा । <strong>स्त्रिया वधो</strong> ब्राह्मण्या अपि । <strong>नास्तिक्यम्</strong> &ldquo;नास्ति परलोको नास्ति दत्तम्&rdquo; इत्याद्यभिनिवेशः ॥ ११।६६ ॥</p>
</li>
<li>
<p><strong>ब्राह्मणस्य रुजःकृत्यं घ्रातिर् अघ्रेयमद्ययोः ।</strong></p>
</li>
</ul>
<blockquote>
<p>जैह्म्यं च मैथुनं पुंसि जातिभ्रंशकरं स्मृतम् ॥ ११।६७ ॥**</p>
</blockquote>
<p>दण्डहस्तादिना शरीरपीडाजननं <strong>रुजःकृत्यम्</strong> ।</p>
<ul>
<li>
<p><span style="text-decoration:underline;">किं पुनर्</span> <strong>अघ्रेयम्</strong> । न हि भक्षणप्रतिषेधवत् घ्राणप्रतिषेधः क्वचिद् अस्ति । न तु शक्यं विज्ञातुं यद् अभक्ष्यं तद् अघ्रेयम् इति । घृतादेर् यागार्थम् उपात्तस्याभक्ष्यत्वं न चाघ्रेयत्वम्[^९९] ।</p>
</li>
<li>
<p><span style="text-decoration:underline;">उच्यते</span> । पूतिदुर्गन्धतया घ्राणं विकरति लशुनपलाण्डुपुरुषपुरीषादि तद् गृह्यते । मद्यसाहचर्याच् च यद् अभक्ष्यं तद् एव विज्ञायते । न पूतिदार्वादि ।</p>
</li>
<li>
<p><strong>जैह्म्यं</strong> कुटिलता, अप्रसन्नहृदयत्वम्, अन्यद् उच्यते ऽन्यत् क्रियते हृदये चान्यत् ॥ ११।६७ ॥</p>
</li>
<li>
<p><strong>खराश्वोष्ट्रमृगेभानाम् अजाविकवधस् तथा ।</strong></p>
</li>
</ul>
<blockquote>
<p>संकरीकरणं ज्ञेयं मीनाहिमहिषस्य च ॥ ११।६८ ॥**</p>
</blockquote>
<p><strong>मृगा</strong> रुरुपृषतादय आरण्याः । <strong>इभो</strong> हस्ती । सत्य् अपि मृगत्वे बाहुल्येन ग्रामवासित्वाद् ग्रहणम् । <strong>मीनो</strong> मत्स्यः । <strong>अहिः</strong> सर्पः ॥ ११।६८ ॥</p>
<ul>
<li><strong>निन्दितेभ्यो धनादानं वाणिज्यं शूद्रसेवनम् ।</strong></li>
</ul>
<blockquote>
<p>अपात्रीकरणं ज्ञेयम् असत्यस्य च भाषणम् ॥ ११।६९ ॥**</p>
</blockquote>
<p><strong>निन्दिता</strong> अप्रतिग्राह्याः शूद्रा ये पापकर्माणस् तेभ्यो <strong>धनादानं</strong> प्रतिग्रहेण पुनः[^१००] पुनः प्रत्यादिष्टप्रतिग्रहस्य प्रतिषिद्धत्वात् ॥ ११।६९ ॥</p>
<ul>
<li><strong>कृमिकीटवयोहत्या मद्यानुगतभोजनम् ।</strong></li>
</ul>
<blockquote>
<p>फलैधःकुसुमस्तेयम् अधैर्यं च मलावहम् ॥ ११।७० ॥**</p>
</blockquote>
<p><strong>कृमयो</strong> भूमिशरणाः क्षुद्रजन्तवः । <strong>कीटास्</strong> तथाविधा एव किंचिदुपचितमूर्तयो ऽपक्षाः सपक्षाश् च मक्षिकाशलभादयः । <strong>वयांसि</strong> पक्षिणः शुकसारिकादयः । <strong>मद्यानुगतं</strong> मद्येन संस्पृष्टं तद्गन्धाचितं च । <strong>अधैर्यं</strong> चेतसो ऽस्थिरत्वं स्वल्पे ऽप्य् उपघाते ऽपध्वंसः ॥ ११।७० ॥</p>
<ul>
<li><strong>एतान्य् एनांसि सर्वाणि यथोक्तानि पृथक् पृथक् ।</strong></li>
</ul>
<blockquote>
<p>यैर् यैर् व्रतैर् अपोह्यन्ते तानि सम्यङ् निबोधत ॥ ११।७१ ॥**</p>
</blockquote>
<p>प्रायश्चित्तनिमित्तान्य् उक्तानि । संज्ञाभेदश् च प्रायश्चित्तभेदार्थः । वक्ष्यमाणस्य संक्षेपवचनम् ॥ ११।७१ ॥</p>
<ul>
<li><strong>ब्रह्महा द्वादश समाः कुटीं कृत्वा वने वसेत् ।</strong></li>
</ul>
<blockquote>
<p>भैक्षाश्य् आत्मविशुद्ध्यर्थं कृत्वा शवशिरोध्वजम् ॥ ११।७२ ॥**</p>
</blockquote>
<p>तृणपर्णादिकृतो निकेतो वर्षातपशीतत्राणादिहेतुर् गृहं <strong>कुटीति</strong> कथ्यते । <strong>समा</strong> वर्षाणि । <strong>भैक्षाशी</strong> इति । स्मृत्यन्तरे सप्तागारम् अनभिसंहितं च भैक्ष्यम् उक्तम् । <strong>शवशिरो</strong> हतस्यान्यस्य वा ।</p>
<blockquote>
<p><span style="text-decoration:underline;">ध्वजे</span>** काष्ठादिमयीं शिरःप्रतिकृतिम् उद्यतां धारयेद् इत् मन्यते[^१०१] ।</p>
</blockquote>
<ul>
<li>
<p><span style="text-decoration:underline;">नैवं</span> शब्दार्थविदः । न हि तच्छवशिर इत्य् उच्यते ।</p>
</li>
<li>
<p>अन्यो ऽप्य् अत्र विधिर् भविष्यति &ldquo;कृतवापनो निवसेत्&rdquo; (म्ध् ११।७७) इत्यादि ॥ ११।७२ ॥</p>
</li>
<li>
<p><strong>लक्ष्यं शस्त्रभृतां वा स्याद् विदुषाम् इच्छयात्मनः ।</strong></p>
</li>
</ul>
<blockquote>
<p>प्रास्येद् आत्मानम् अग्नौ वा समिद्धे त्रिर् अवाक्शिराः ॥ ११।७३ ॥**</p>
</blockquote>
<p>धानुष्का यत्र युद्धं कर्तुं लक्षं विध्यन्ति तत्र तद्भूतेन भवितव्यम् । अथ वा संग्रामे ऽन्यत्र युध्यमानानां शस्त्रप्रहाराः प्रतीप्सितव्याः । <strong>आत्मन इच्छयेति</strong> । प्रमादात्[^१०२] तदन्तर्गतस्य सत्य् अपि स्ववधे न शुद्धिः । <strong>विदुषाम्</strong> इत्य् एव जानते[^१०३] प्रायश्चित्तोपदेशो ऽयम् इति । अथ वा धनुर्वेदज्ञानम् । <strong>अग्नौ</strong> <strong>वात्मानं</strong> क्षिपेत् <strong>समिद्धे त्रिर्</strong> उत्थाय पुनः पतेत् ॥ ११।७३ ॥</p>
<ul>
<li><strong>यजेत वाश्वमेधेन स्वर्जिता गोसवेन वा ।</strong></li>
</ul>
<blockquote>
<p>अभिजिद्विश्वजिद्भ्यां वा त्रिवृताग्निष्टुतापि वा ॥ ११।७४ ॥**</p>
</blockquote>
<p>जनपदेश्वरस्य्<strong>आश्वमेधे</strong> ऽधिकारः । तत्र हिरणादिप्राच्यादिगम्यः आहृतं द्रव्यं दक्षिणा विहिता । ये चानाहिताग्नयस् ते न यागेष्व् अधिक्रियन्ते । न पुनस् तदर्थम् एवाधानं कर्तव्यम् । कर्माणि हि प्रयश्चित्तार्थानि साङ्गानि । न चाङ्गम् आधानम् ॥ ११।७४ ॥</p>
<ul>
<li><strong>जपन् वान्यतमं वेदं योजनानां सतं व्रजेत् ।</strong></li>
</ul>
<blockquote>
<p>ब्रह्महत्यापनोदाय मितभुङ् नियतेन्द्रियः ॥ ११।७५ ॥**</p>
</blockquote>
<p><strong>मितभुग्</strong> यावता न तृप्यति । <strong>नियतेन्द्रियो</strong> ब्रह्मचारी विषयेष्व् अगृध्नुः ॥ ११।७५ ॥</p>
<ul>
<li><strong>सर्वस्वं वेदविदुषे ब्राह्मणायोपपादयेत् ।</strong></li>
</ul>
<blockquote>
<p>धनं हि**[^१०४]** जीवनायालं गृहं वासः परिच्छदम् ॥ ११।७६ ॥**</p>
</blockquote>
<p>यावत् किंचिद् गोहिरण्यादिकं तत् सर्वं दातव्यम् । अत्रार्थवादो <strong>धनं</strong> <strong>हि</strong> <strong>जीवनायालम्</strong> इति । तावता धनेन दत्तेनान्यस्मै जीवितं दत्तं भवतीत्य् एव साम्यम् । <strong>गृहं वासः परिच्छदम्</strong> । <strong>परिच्छद</strong>शब्देन यावत् किंचिद् गृहोपकरणं सर्पिस्तैलधान्यादि कुण्डकटाहादि कुप्यशयनासनादि तत् सर्वं गृह्यते ॥ ११।७६ ॥</p>
<ul>
<li><strong>हविष्यभुग् वानुसरेत् प्रतिस्रोतः सरस्वतीम् ।</strong></li>
</ul>
<blockquote>
<p>जपेद् वा नियताहारस् त्रिर् वै वेदस्य संहिताम् ॥ ११।७७ ॥**</p>
</blockquote>
<p><strong>हविष्यं</strong> मुन्यन्नं नीवारादि ग्राम्यम् अप् पयोघृतादि । <strong>प्रतिस्रोतः</strong> स्रोतःस्रोतः प्रति यावन्ति सरस्वत्याः स्रोतांसि तावन्त्य् अनुसरेत् । <strong>नियताहार</strong> आहारनिवृत्तिं कृत्वा । <strong>वेदसंहितां</strong> समन्त्रब्राह्मणकाम् <strong>त्रिर्</strong> आवर्तेत ।</p>
<ul>
<li>
<p>एतेषां प्रायश्चित्तानाम् इयम् अत्र व्यवस्था । बुद्धिपूर्वेण ब्राह्मणमात्रवधे द्वादशवार्षिकं &ldquo;लक्ष्यं शस्त्रभृताम्&rdquo; (म्ध् ११।७२) अनेन विकल्प्यते[^१०५] । यद्य् अपि द्वादशवार्षिके न मरणान्तम्, तथापि दैवोपपत्तिपतिते  ऽन्तरामरणे सामिकृते प्रायश्चित्ते शुद्ध्यभावत् प्रत्यवायो न निवर्तते । द्वितीये तु तदानीम् एव निर्मुक्तपापः । शस्त्रहतो वा कदाचिन् न म्रियेत । अत एव आद्योपात्तप्रायश्चित्तम् इच्चया विकल्पेन दातव्यम् ।</p>
</li>
<li>
<p>अग्नौ प्रवेसस् तु श्रोत्रियत्वादिगुणयुक्ते । तत्रापि सवनगुणे ऽग्नौ । सन्ति ब्रह्मघ्नस् त्रिरवस्थास् तस्यावसानं शस्त्रेण गात्राणां खण्डसो विदारणम् सवनगत इति पठन्ति । न च प्राणान्तिकेषु द्वैगुण्यसंभवः[^१०६] । न ह्य् एकस्मिन् जन्मनि द्विर् मरणोपपत्तिः । तत्तुल्यपीडानुभवात् तस्य द्वैगुण्यम् । न च द्वादशवार्षिकं द्विगुणं युक्तम् । को हि देवसमश् चतुर्विंशतिवर्षाणि प्रायश्चित्तं चरेत् । संवत्सरशेषे हि मृतस्य सर्वं निष्फलं स्यात् ।</p>
</li>
<li>
<p>अश्वमेधयागस् तु त्रैवर्णिकानां सति संभवे पूर्वोक्तैर् विकल्प्यते । गोसवादयस् त्व् अबुद्धिपूर्वं महागुणवति हन्तरि स्युः । योजनशतं बुद्ध्या च[^१०७] ब्राह्मणजातीयमात्रवधे । एवम् उत्तरान्य् अपि । &ldquo;त्रिवृताग्निष्टुता&rdquo; (म्ध् ११।७३) इति समानाधिकरणे । एवं &ldquo;स्वर्जिता गोसवेन&rdquo; (म्ध् ११।७३) इति अभिजिद्विश्वजितौ द्वे प्रायश्चित्ते ॥ ११।७७ ॥</p>
</li>
<li>
<p><strong>कृतवापनो निवसेद् ग्रामान्ते गोव्रजे ऽपि वा ।</strong></p>
</li>
</ul>
<blockquote>
<p>आश्रमे वृक्षमूले वा गोब्राःमणहिते रतः ॥ ११।७८ ॥**</p>
</blockquote>
<p>द्वादशवार्षिकस्यायं विशेषः कश्चिद् वैकल्पिकधर्म उपदिश्यते । वपनम् अपूर्वम्[^१०८] । आश्रमवृक्षमूले वैकल्पिकम् एव वा कुटी स्यात् । किम् अर्थं पुनस् तत्रैव नोक्तम् । प्रक्रान्तद्वादशवार्षिकस्य वक्ष्यमाणं यथा स्यात् पृथक् प्रायश्चित्तम् मा भूद् इति पूर्वैर् व्याख्यातम् । स्वतन्त्रं ह्य् अन्यस्मिन् प्रक्रान्ते ऽन्यत्र प्राप्नोति, प्रक्रान्तासमाप्तौ दोषश्रवणात् । पृथगधिकारात् पृथक्प्रयोगता । अन्यस्यान्यतरप्रयोगः ॥ ११।७८ ॥</p>
<ul>
<li><strong>ब्राह्मणार्थे गवार्थे वा सम्यक् प्राणान् परित्यजेत् ।</strong></li>
</ul>
<blockquote>
<p>मुच्यते ब्रह्महत्याया गोप्ता गोर् ब्राह्मणस्य च ॥ ११।७९ ॥**</p>
</blockquote>
<p>अपरित्रायापि <strong>सम्यक्</strong> <strong>प्राणपरित्यागेन</strong> <strong>मुच्यते</strong> । परित्रायाप्राणत्यागेनापि ॥ ११।७९ ॥</p>
<ul>
<li><strong>त्र्यवरं</strong>[^१०९]** प्रतिरोद्धा वा सर्वस्वम् अवजित्य वा ।**</li>
</ul>
<blockquote>
<p>विप्रस्य तन्निमित्ते वा प्राणालाभे ऽपि मुच्यते ॥ ११।८० ॥**</p>
</blockquote>
<p><strong>प्रतिरोद्धा</strong> प्रवृत्तः शस्त्रेण क्षतो वा युद्धकरणे । <strong>त्र्यवरम्</strong> । यदि न्यूनं तदा तिस्र आवृत्तयः । कृते युद्धे ऽसौ मुच्यते, अपरित्राय मृतो ऽपि । <strong>सर्वस्वम् अवजित्येति</strong> ब्राह्मणादीनां चौरापहृतं यदि प्रत्यानयति, तदा मुच्यते । ब्राह्मणस्य वा <strong>तन्निमित्ते</strong> प्राणदाने ।</p>
<ul>
<li>
<p><span style="text-decoration:underline;">ननु</span> चोक्तम् &ldquo;गोप्ता गोर् ब्राह्मणस्य&rdquo;[^११०] (म्ध् ११।७९) इति ।</p>
</li>
<li>
<p><span style="text-decoration:underline;">सत्यम्</span> । युद्देनान्येन वा शरीरव्यापारेण गां पङ्कलग्नां दस्युभिर् वाह्यमानां ब्राह्मणं शत्रुभिश् चौरैर् नद्या वापह्रियमाणं यदि मोक्षयति ततः शुध्यतीत्य् उक्तम् । इह तु <strong>तन्निमित्त</strong>ग्रहणाद् यदि धने ऽपह्रियमाणे ब्राह्मणो व्यामूढतयात्मानं हन्ति निरपेक्षं वा चोरैर् युध्यते तत्र तत्समधनदानेन &ldquo;मा मृथा अहं त इयद् धनं ददमि&rdquo; इति तम् आश्वास्य दत्वा मुच्यते ॥ ११।८० ॥</p>
</li>
<li>
<p><strong>एवं दृढव्रतो नित्यं ब्रह्मचारी समाहितः ।</strong></p>
</li>
</ul>
<blockquote>
<p>समाप्ते द्वादशे वर्षे ब्रह्महत्यां व्यपोहति ॥ ११।८१ ॥**</p>
</blockquote>
<p>अस्माद्[^१११] वचनाद् आद्यशेषम् उत्क्रान्तं विज्ञायते । <strong>दृढव्रत</strong> इति, <strong>समाहित</strong> इति च पादपूरणे पदे । उपसंहारो ऽयं पूर्वस्य ॥ ११।८१ ॥</p>
<ul>
<li><strong>शिष्ट्वा वा भूमिदेवानां नरदेवसमागमे ।</strong></li>
</ul>
<blockquote>
<p>स्वम् एनो ऽवभृथस्नातो हयमेधे विमुच्यते ॥ ११।८२ ॥**</p>
</blockquote>
<p>चरमपक्ष उच्यते । <strong>शिष्ट्वा</strong> <strong>स्वम् एन</strong> आत्मीयं दोषम् । <strong>भूमिदेवतानां</strong> ब्राह्मणानां <strong>नरदेवैः</strong> क्षत्रियैः <strong>समागमे</strong> । ऋत्विजो ब्राह्मणाः[^११२] क्षत्रियो यजमान एवं कृताश्वमेधे <strong>ऽवभृतस्नातो विमुच्यते</strong> । द्वादशवार्षिकस्योपसंहृतत्वात् स्वतन्त्रम् इदं वैकल्पिकम् इच्छति ।</p>
<ul>
<li>
<p><span style="text-decoration:underline;">अन्ये</span> तु[^११३] वैकल्पिकानां मध्य उपदेशात् प्रक्रान्तद्वादशवार्षिकस्यैव गोब्राह्मणपरित्राणवत् समाप्त्यवधिम् आहुः । यथा सारस्वतेन पक्षं वा प्रस्रवणं प्राप्योत्थानम् इति ।</p>
</li>
<li>
<p><span style="text-decoration:underline;">वयं</span> तु ब्रूमः । उपसंहृतत्वाद् आद्यस्य[^११४] वैकल्पिकमधे वा पाठाद् उभयरूपतास्य प्रक्रान्ते ऽपक्रान्ते च सति संभवे ॥ ११।८२ ॥</p>
</li>
<li>
<p><strong>धर्मस्य ब्राह्मणो मूलम् अग्रं राजन्य उच्यते ।</strong></p>
</li>
</ul>
<blockquote>
<p>तस्मात् समागमे तेषाम् एनो विख्याप्य शुध्यति ॥ ११।८३ ॥**</p>
</blockquote>
<p>यजमानर्त्विजां ब्राह्मणक्षत्रियाणाम् अस्वमेध<strong>समागम</strong> <strong>एनो</strong> <strong>विख्यापनीयम्</strong> इत्य् अत्रार्थवादः ॥ ११।८३ ॥</p>
<ul>
<li><strong>ब्राह्मणः संभवेनैव देवानाम् अपि दैवतम् ।</strong></li>
</ul>
<blockquote>
<p>प्रमाणं चैव लोकस्य ब्रह्मात्रैव हि कारणम् ॥ ११।८४ ॥**</p>
</blockquote>
<p>प्रायश्चित्तिना परिषद्गमनं कर्तव्यम् । परिषत्पूज्यस् तु विधिर् अनुष्ठेयः । सा चैवंरूपा परिषद् एवमर्थश्लोको ऽयम् उत्तरश् च । उत्पत्त्यैव <strong>ब्राह्मणो देवानाम् अपि देवो लोकस्य प्रमाणं</strong> प्रत्ययितः, प्रत्यक्षदर्शनवत्[^११५] । न तदीयं वचनम् अपि शङ्कते कश्चित् । <strong>अत्र कारणं ब्रह्म</strong> वेदस् तदर्थज्ञो ह्य् अदृष्टम् उपदर्शयन् प्रमाणीक्रियते ॥ ११।८४ ॥</p>
<ul>
<li><strong>तेषां वेदविदो ब्रूयुस् त्रयो ऽप्य् एनः सुनिष्कृतिम् ।</strong></li>
</ul>
<blockquote>
<p>सा तेषां पावनाय स्यात् पवित्रं विदुषां हि वाक् ॥ ११।८५ ॥**</p>
</blockquote>
<p>परिषद्गमनं प्रायश्चित्तिनो ऽनेन कथ्यते । तस्याश् च लक्षणं ब्राह्मणा <strong>वेदविदस् त्रयः</strong> परिषद् इति ।</p>
<ul>
<li>
<p><span style="text-decoration:underline;">ननु</span> च &ldquo;दशावरा वा परिषत्&rdquo; (म्ध् १२।११०) इति वक्ष्यति । तथा &ldquo;एको ऽपि वेदविद् धर्मम्&rdquo; (म्ध् १२।११३) इति ।</p>
</li>
<li>
<p><span style="text-decoration:underline;">न दशसंख्या</span> पुरुषाणाम् उपदिश्यते, किं तर्हि, गुणानाम् । तथा च &ldquo;त्रैविद्यो हैतुकस् तर्की&rdquo; (म्ध् १२।१११) इति गुणानाम् एव निर्देशः । &ldquo;एको ऽपि वेदवित्&rdquo; (म्ध् १२।११३) इत्य् अनेन चैतत् प्रकटीकरोति हैतुकत्वादिगुणान्तराभावे[^११६] ऽपि केवलेनैव वेदेन वेदवित्परिषत्त्वं लभ्यते । इत्य् उपात्तं हैतुकत्वादयो ऽपि गुणा गृह्यन्ते न ह्य् अन्यथा वेदवित्त्वं शिष्टपरिषल्लक्षणम् ।</p>
</li>
<li>
<p>अयं तु श्लोकः संख्यानिर्देशार्थः । अत्र यद्य् अपि वेदविद इत्य् उपात्तम्, हैतुकत्वादयो ऽपि गुणा गृह्यन्ते । न ह्य् अन्यथा वेदवित्त्वं शिष्टपरिषल्लक्षणम् । तत्रैव व्याख्यास्यामः ।</p>
</li>
<li>
<p><span style="text-decoration:underline;">यदि</span> वेदवित्त्वं न हैतुकत्वादिना विना भवति, कथं तर्हीदम् उक्तम् &ldquo;एको ऽपि वेदवित्&rdquo; इति ।</p>
</li>
<li>
<p><span style="text-decoration:underline;">गुणान्तराभावे</span> ऽपि वेदवित्परिग्रहार्थम् इत्य् एतद् अपि तत्रैव वक्ष्यामः ।</p>
</li>
<li>
<p>अतः प्रायश्चित्तिना त्रयः समुदिताः प्रष्टव्याः । एकस्य कदाचित् प्रमादो ऽनवधानं स्यात् । तथैतत् परिषद्गमनं विदुषाप्य् अदृष्टर्थं कर्तव्यम् इति । तथा च <strong>पवित्रं विदुषां हि वाक्</strong> ।</p>
</li>
<li>
<p>न च रहस्यप्रायश्चित्ताभावप्रसङ्गः । यत्र कस्याप्य् अविदितं तद्रहस्यम् । विदिते तु परिषद्गमनम् । तथा चोक्तम् &ldquo;ख्यापनेनानुतापेन&rdquo; (म्ध् ११।२२६) इति ।</p>
</li>
<li>
<p>तद् एतद् अयुक्तम्, कल्पनाविषयत्वाद् अस्य । &ldquo;शक्तिं चावेक्ष्य पापं च प्रायश्चित्तं विकल्पयेत्&rdquo; (म्ध् ११।२०८) इति, अनुक्तनिष्कृतीनां प्रायश्चित्तं कल्पयेत् । तत्र त्रिभिर् वा कल्पना कृता सा प्रमाणयितव्या ॥ ११।८५ ॥</p>
</li>
<li>
<p><strong>अतो ऽन्यतमम् आस्थाय विधिं विप्रः समाहितः ।</strong></p>
</li>
</ul>
<blockquote>
<p>ब्रह्महत्याकृतं पापं व्यपोहत्य् आत्मवत्तया ॥ ११।८६ ॥**</p>
</blockquote>
<p>सर्वेषां ब्रह्महत्याप्रायश्चित्तानाम् उपसंहारार्थः श्लोको ऽयम् । <strong>विप्र</strong>ग्रहणं चात्र सर्ववर्णप्रदर्शनार्थम् । <strong>व्यपोहत्य्</strong> अपहरति । <strong>आत्मवत्तया</strong> आत्मज्ञानतया । शास्त्रार्थकृताभिनिवेश आत्मवान् इत्य् उच्यते । तस्यायम् अध्यवसायो न शास्त्रार्थम् अन्यथा वर्तते ॥ ११।८६ ॥</p>
<ul>
<li><strong>हत्वा गर्भम् अविज्ञातम् एतद् एव व्रतं चरेत् ।</strong></li>
</ul>
<blockquote>
<p>राजन्यवैश्यौ चेजानाव् आत्रेयीम् एव च स्त्रियम् ॥ ११।८७ ॥**</p>
</blockquote>
<p><strong>गर्भो</strong> ब्राह्मणजातीय[^११७] एव । केन गर्भस्य पातनं कारयेत् । <strong>अविज्ञातम्</strong> अज्ञातस्त्रीपुरुषविशेषव्यञ्जनम् । उपज्ञाते यथायथं स्त्रीपुंसनिमित्तम् एव ।</p>
<ul>
<li>
<p><span style="text-decoration:underline;">कथं</span> पुनः स्त्रियाम् अहतायां गर्भस्य वधो भवति ।</p>
</li>
<li>
<p><span style="text-decoration:underline;">औषधादियोगेन</span> गर्भस्य पातनम् ।</p>
</li>
<li>
<p><strong>एतद् एवेत्य्</strong> एकवचनात् प्रत्यासन्नद्वादशवार्षिकम् एवातिदिश्यत इत्याहुः ।</p>
</li>
<li>
<p><span style="text-decoration:underline;">अन्ये</span> <strong>एतद्</strong> इति शुद्धिकारणं सामान्यापेक्षायाम्, अतः सर्वप्रायश्चित्तातिदेशः ।</p>
</li>
</ul>
<blockquote>
<p>क्षत्रियवैश्यौ चेजानौ** यजमानौ । भूतकालता न विवक्षिता । स्मृत्यन्त्रे &ldquo;सवनगतौ राजन्यवैश्यौ&rdquo; (वध् २०।३४) इति । अतश् च प्रारब्धसोमपानयोर् एष विधिर् न दर्शपूर्णमासादियजमानयोः । लिङ्गदर्शनं तु यजमानमात्रयोर् भावयतीति । ब्राह्मणीभूयैव यजत इति ।</p>
</blockquote>
<ul>
<li>
<p><strong>आत्रेयीं स्त्रियम्</strong> अत्रिगोरजाताम् । जातेर् अविशेषात्[^११८] स्त्रीपुंसयोर् ब्राह्मणीनाम् अपि प्राप्ताव् आत्रेय्या वचनम् अन्यगोत्रनिवृत्त्यर्थम् । अतो ब्राह्मण्या अप्य् अन्यस्या वध उपपातकम् एव । &ldquo;स्त्रीशूद्रविट्क्षत्रवधः&rdquo;[^११९] (म्ध् ११।६५) इति । यत्[^१२०] तु &ldquo;स्त्रीसुहृत्&rdquo; (म्ध् ११।८८) इति, तच् चातुर्वर्ण्यस्त्रीमात्रे । अधमस्त्रीणाम् उपपातकमहापातकप्रायश्चित्ते विकल्प्येते[^१२१] । भर्तृस्वगुणापेक्षो विकल्पो बुद्धिपूर्वाबुद्धिपूर्वकृतश् च सः । स्तनपबालापत्ययोस् तदभावे बालानां दुःशके जीविते विजातियाया अपि, ब्राह्मणभार्याया भर्तृद्वेषाद् अनपराधिन्या निमित्तान्तरतो वोपजाप्यमानायाः शीलं रक्षन्त्या असंप्रयुज्यमानाया वधः । एवम् अप्य् उत्प्रेक्षया &ldquo;स्त्रीसुहृद्वधम्&rdquo; (म्ध् ११।८८) इत्यादेशात् । अन्यत्र तु स्त्रीशुद्रेति । आत्रेय्यां त्व् अविकल्पः ।</p>
</li>
<li>
<p><span style="text-decoration:underline;">अन्ये</span> त्व् <strong>आत्रेयीं</strong> गर्भसाहचर्याद् ऋतुमतीम् आहुः । पत्यते भ्रूणहात्रेयाश् च हन्तेति । भ्रूणहा ब्राह्मणवधकारी सा । सा च ब्राह्मण्य् एव । अत्र कुक्ष्याव् अवश्यं गर्भ उह्यत इत्य् आत्रेयी । यद्य् अपीदृश्यां वृत्तौ तद्धितो न स्मर्यते, प्रयोगानुसारेण तु भवतीति ॥ ११।८७ ॥</p>
</li>
<li>
<p><strong>उक्त्वा चैवानृतं साक्ष्ये प्रतिरभ्य गुरुं तथा ।</strong></p>
</li>
</ul>
<blockquote>
<p>अपहृत्य च निःक्षेपं कृत्वा च स्त्रीसुहृद्वधम् ॥ ११।८८ ॥**</p>
</blockquote>
<p>हिरण्यभूम्यादिसाक्ष्ये तु वधादिसंशये वानृताभिधाने प्रायश्चित्तम् एतत् । अत्र हि दोषातिशयः श्रूयते &ldquo;भञ्जताम्&rdquo; इत्यादि । अन्यत्र गुरुलघुभावेन कल्पना कार्या । <strong>प्रतिरभ्येति</strong> । यद् उक्तम् &ldquo;अलीकनिर्बन्धः&rdquo; (म्ध् ११।५४) इति, तद् एवेदं प्रतिरंभः संरम्भपूर्वको गुरोर् उपद्रवारम्भः । <strong>निक्षेपः</strong> । अत्रापि दरिद्रस्य महतो धनवतो ऽधमस्योतान्यस्य ब्राह्मणजातीयस्येत्यादिकल्पना । यत्र त्व् एकम् एव श्रूयते तत्र यथाश्रुत्यैव भवितुम् अर्हति । कः कल्पनाया अवसरः, न चेह कौटसाक्षिनिक्षेपयोर् लघुप्रायश्चित्तम् अस्ति । यद् अपि सुरापाने तद् अपि तुल्यम् अनेन गरीयः, श्रुताश्रुतविषयत्वं &ldquo;शक्तिं चावेक्ष्य&rdquo; इति यत्, सत्य् अपि &ldquo;अनुक्तनिष्कृतीनाम्&rdquo; (म्ध् ११।२०८) इति श्रवणे ॥ ११।८८ ॥</p>
<ul>
<li><strong>इयं विशुद्धिर् उदिता प्रमाप्याकामतो द्विजम् ।</strong></li>
</ul>
<blockquote>
<p>कामतो ब्राह्मणवधे निष्कृतिर् न विधीयते ॥ ११।८९ ॥**</p>
</blockquote>
<p><strong>प्रमाप्य</strong> हत्वा । <strong>निष्कृतिर्</strong> इति । प्राग् अयं व्याख्यातार्थः प्रायश्चित्तगौरवोपदेशपरः ॥ ११।८९ ॥</p>
<ul>
<li><strong>सुरां पीत्वा द्विजो मोहाद् अग्निवर्णां सुरां पिबेत् ।</strong></li>
</ul>
<blockquote>
<p>तया स काये निर्दग्धे मुच्यते किल्बिषात् ततः ॥ ११।९० ॥**</p>
</blockquote>
<p><strong>द्विज</strong>श्रुतिर् ब्राह्मणार्थैव । आह च स्मृत्यन्तरे &ldquo;ब्राह्मणस्य उष्णां वा पिबेयुः सुराम्&rdquo; (ग्ध् २३।१) इति । <strong>मोहाद्</strong> इत्य् अः । <strong>अग्निवर्णां</strong> वर्णश्रुतिग्रहणं सामान्यलक्षणार्थम् । अत एवाह <strong>काये निर्दग्धे मुच्यत</strong> इति ॥ ११।९० ॥</p>
<ul>
<li><strong>गोमूत्रम् अग्निवर्णं वा पिबेद् उदकम् एव वा ।</strong></li>
</ul>
<blockquote>
<p>पयो घृतं वामरणाद् गोशकृद्रसम् एव वा ॥ ११।९१ ॥**</p>
</blockquote>
<p>अन्यतरप्रायश्चित्तम् <strong>अग्निवर्णं</strong> भवत्य् एव । <strong>गोमूत्रा</strong>दयो द्रव्यविशेषा अन्यप्रकारमरणनिवृत्त्यर्थाः[^१२२] । <strong>सुरा</strong> च पैष्टीति विज्ञेया । तां मुख्येत्य् उपचरन्ति । अन्यत्र तु प्रयोगो गौणः । कामतः पाने चैतत् । तथा च वक्ष्यति । &ldquo;अज्ञानाद् वारुणीं पीत्वा संस्करेणैव शुध्यति&rdquo; (म्ध् ११।१४५) । <strong>अग्निवर्णम्</strong> इत्य् अग्निस्पर्शम् इति ज्ञातव्यम् । तथा चाह <strong>आ मरणात्</strong> इति । सुरा च स्त्रीणाम् अपि प्रतिषिद्धा । उक्तं हि वासिष्ठे: &ldquo;तथा ब्राह्मणी सुरापी भवति । न तां देवाः पतिलोकं नयति । इहैव सा भ्रमति क्षीणपुण्या लोके प्रेत्यावाप्सु च जलभुग् भवति&rdquo; (वध् २१।११) ॥ ११।९१ ॥</p>
<ul>
<li><strong>कणान् वा भक्षयेद् अब्दं पिण्याकं वा सकृन् निशि ।</strong></li>
</ul>
<blockquote>
<p>सुरापानापनुत्त्यर्थं वालवासा जटी ध्वजी ॥ ११।९२ ॥**</p>
</blockquote>
<p>इदं प्राणात्यय औषधार्थम् । अन्येन विहितस्यापि तस्य । अज्ञानात् तु तप्तकृच्छ्रसहितः पुनःसंस्कारो दर्सयिष्यते ।</p>
<ul>
<li>
<p><span style="text-decoration:underline;">अन्ये</span> तु गौडीमाध्व्योर् उपचरितसुराभावयोर् इच्छन्ति । तथा च स्मृत्यन्तरे &ldquo;असुरामद्यपाने चान्द्रायणम् अभ्यसनीयम्&rdquo; । <strong>सकृद्</strong> इति कणपिण्याकयोर् उभयोः शेषः । <strong>निशायाम्</strong> । वालमयं [^१२३] गोलोमाजालोमादिक्र्तं  <strong>वासः</strong> <strong>। जटी</strong> शिखयान्यैर् वा केशैः । <strong>ध्वजी</strong> मद्यघटिकादिनेति ॥ ११।९२ ॥</p>
</li>
<li>
<p><strong>सुरा वै मलम् अन्नानां पाप्मा च मलम् उच्यते ।</strong></p>
</li>
</ul>
<blockquote>
<p>तस्माद् ब्राह्मणराजन्यौ वैश्यश् च न सुरां पिबेत् ॥ ११।९३ ॥**</p>
</blockquote>
<p><strong>अन्न</strong>शब्दो यद्य् अप्य् अदनक्रियाकर्मणि व्युत्पाद्यते, तथापि व्रीह्यादिप्रभृताव् एव भक्तसक्त्वपूपादौ प्रसिद्धतरप्रयोगः । तथा च &ldquo;अन्नेन व्यञ्जनम्&rdquo; (पाण् २।१।३४) इति भेदोपपत्तिः । अतः पिष्टविकारत्वात् सुराया अन्नव्यपदेशे लब्धे <strong>अन्नानां मलम्</strong> इति निवारणोपपत्तौ पैष्ट्याः सुरायाः प्रतिषेधे लिङ्गम् इदम् ।</p>
<ul>
<li>
<p>लिङ्गं त्रयाणां वर्णानां संपद्यते । ब्राह्मणक्षत्रियवैश्यैर् अपि वर्णैः पेष्टी न पातव्या । किं च सैव सुरा मुख्या गौडीमाध्व्योः । एवं यथा सीधुमाध्वीकयोर् गुरु प्रायश्चित्तं न तथान्येषाम् अरिष्टादीनाम् मद्यानाम् ।</p>
</li>
<li>
<p><strong>मल</strong>शब्दः <strong>पाप्मे</strong>ति व्याख्यातो निन्दातिशयदर्शनार्थः । सत्य् अपि प्रायश्चित्तप्रकरणे वाक्यात्[^१२४] सुरापाननिषेधो ऽयम् । भिन्नवाक्यत्वाच् च नार्थवादः ॥ ११।९३ ॥</p>
</li>
<li>
<p><strong>गौडी पैष्टी च माध्वी च विज्ञेया त्रिविधा सुरा ।</strong></p>
</li>
</ul>
<blockquote>
<p>यथैवैका तथा सर्वा न पातव्या द्विजोत्तमैः ॥ ११।९४ ॥**</p>
</blockquote>
<p>गुडविकारो <strong>गौडी</strong> । येषाम् अपीक्षुरसम् एव मद्यताम् आपद्यते तेषाम् अपि कारणे कार्योपचारेण <strong>गौडी</strong>व्यपदेशो न विरुद्धः । मधुनो विकारो <strong>माध्वी</strong> । मधु माध्वीकं विकारवृत्त्या । न सदो जातस्य मृद्वीविकारस्य[^१२५] प्रतिषेधो यावन् मद्यावस्थाम् अप्राप्तस्येति[^१२६] दर्शयति । अविकृतं हि मधुमाध्वीकम् इच्छन्तीति स्मरति । यत्रापि मद्यशब्देन प्रतिषेधस् तत्राप्य् अनासादितमद्यपानशक्तियोगस्य नैव प्रतिषेधः, तस्य मद्यशब्देनानभिधानात् । यथा शुक्तशब्दो ऽवस्थाविशेषवति प्रवर्तते नाविशेषेण । न हि तद् एवाम्लताम् अनापन्नं शुक्तम् इत्य् उच्यते । यथा स एव गौः वत्सावस्थायां न बलीवर्दः । एवं च[^१२७] पिष्टोदकादिसंघातसंमृष्ट्या[^१२८] न सुरा यावत् कालपरिवासेन[^१२९] न मदशक्तिम् आपन्ना । एवम् इक्षुरसमृद्वीविकारयोर् द्रष्टव्यम् ।</p>
<ul>
<li>
<p><span style="text-decoration:underline;">अल्पायास्</span> तर्हि पानं प्राप्नोति, यावत्या मात्रया पीता न मदयति । प्रतिबन्धकद्रव्ययोगेन च ।</p>
</li>
<li>
<p><span style="text-decoration:underline;">नैष</span> दोषः ।  नायं मदोत्पत्तिप्रतिषेधः: &ldquo;तथा कर्तव्यं यथा मत्तः क्षीबो न भवति&rdquo; इति । किं तर्हि &ldquo;यन् मदजननसमर्थशक्तियुक्तं तन् न पातव्यम्&rdquo; इति । अल्पाया अपि सा शक्तिर् विद्यते । यावता रूक्षम् अल्पप्राणं स्वल्पम् अपि मद्यं मदयति, स्निग्धं महाप्राणं बह्व् अपि नेति । नैतावता मदशक्त्यभावः शक्यो वक्तुम् । कार्याभावेन कारणभावान् मद्यानाम् अपि नैव निश्चीयते । न हि महत्काष्ठं दग्धुम् असमर्थस्याग्नेर् अदाहकत्वम् अनुमीयते, शुष्कतृणे[^१३०] तादृशस्यैव दाहकत्वोपलम्भात् ।</p>
</li>
<li>
<p><span style="text-decoration:underline;">यद् अप्य्</span> उक्तं द्रव्यान्तरेण शक्तिप्रतिबन्धकत्वे[^१३१] पानप्राप्तिर् इति ।</p>
</li>
<li>
<p><span style="text-decoration:underline;">तद् अप्य्</span> अचोद्यम् । न हि तृणेन तादृशस्यैव दाहे ददानीं सा तस्य शक्तिर् नास्ति किं तु विद्यमानापि कार्यारम्भं प्रत्य् असमर्था । शक्तिसंभवश् च प्रतिहेतुर् न ते नित्यकार्यम् । न च द्रव्यान्तराणि[^१३२] शक्तिं विनाशयन्ति, अपि तु कार्यारम्भं प्रतिबध्नन्ति । तथा च तत्परिमाणारम्भकद्रव्ययोगे ऽपि पैत्तिको माद्यति न श्लैष्मिको ऽतो ऽनुमीयते न तस्य विनाशः ।</p>
</li>
<li>
<p>तस्मान् न भाविमद्यावस्थस्य प्रतिषेधो नापि प्राप्तावस्थाविशेषस्य प्रतिबन्धकाभावादिवत् तत्प्रतिषेधः । यथा चौरः स वर्जनीय इति । नोदश्वितो ऽप्राप्ताम्लभावस्य प्रतिषेधः ।</p>
</li>
<li>
<p>माध्वीति कथं यावता गुणेन माधवीति (?) भवितव्यम् ।</p>
</li>
<li>
<p>&ldquo;संज्ञापूर्वको विधिर् अनित्यः&rdquo; (च्ड़्। प्भ् ९३) इति परिहारः । ज्ञापकं चास्याः परिभाषाया आरोद्[^१३३] इति वक्तव्ये &ldquo;ओर् गुण&rdquo;[^१३४] (पाण् ६।४।१४६) इति गुणग्रहणम् ।</p>
</li>
<li>
<p>अत्र द्विजोत्तमग्रहणं च क्षत्रियवैश्ययोर् मद्यानुज्ञानार्थम् । तथा च महाभारते भारतानां यादवानां मद्यपानं तु वर्ण्यते: &ldquo;उभौ मध्वासवक्षीबौ[^१३५] दृष्टौ मे केशवार्जुनौ&rdquo; (म्भ् ५।५८।५) इत्य् उत्तरश्लोकाद् अर्थवाद एव ।</p>
</li>
<li>
<p><span style="text-decoration:underline;">ननु</span> च तथा <strong>सर्वा</strong> इति बहुवचनं कथम् ।</p>
</li>
<li>
<p><span style="text-decoration:underline;">यावता</span> एकम् उपमानं द्वे उपमेये ।</p>
</li>
<li>
<p>अन्नमलत्वं चात्र हेतुमन् निगदो ऽर्थवदो मलं हेतुर् यथा शूर्पेण जुहोति तेन ह्य् अन्नं क्रियत इति ॥ ११।९४ ॥</p>
</li>
<li>
<p><strong>यक्षरक्षःपिशाचान्नं मद्यं मांसं सुरासवम् ।</strong></p>
</li>
</ul>
<blockquote>
<p>तद् ब्राह्मणेन नात्तव्यं देवानाम् अश्नता हविः ॥ ११।९५ ॥**</p>
</blockquote>
<p><strong>यक्षादयो</strong> निन्द्याः प्राणिनो भक्ष्याभक्ष्यविवेकशून्या मांसम् अभक्षयन् । सुरा चासवश् च <strong>सुरासवम्</strong> । &ldquo;जातिर् अप्राणिनाम्&rdquo; (पाण् २।४।६) इत्य् एकवद् भावः । आसवो ऽत्र मद्यविसेष एव, ईषन्मद्याद् भिन्नं गोबलीवर्दवद् इहोपादानम् । <strong>देवानाम् अश्नता</strong> देवदेयानि हवींषि चरुपुरोडाशादीनि दर्शपूर्णमासोदितानि ब्राह्मणस्याशितुं युक्तानि, न पिशाचाद्यन्नं मद्यमांसादीनि ॥ ११।९५ ॥</p>
<ul>
<li><strong>अमेध्ये वा पतेन् मत्तो वैदिकं वाप्य् उदाहरेत् ।</strong></li>
</ul>
<blockquote>
<p>अकार्यम् अन्यत् कुर्याद् वा ब्राह्मणो मदमोहितः ॥ ११।९६ ॥**</p>
</blockquote>
<p><strong>अमेध्ये</strong> <strong>पतनं</strong> देवान्नाशनवद् अर्थवादः ।</p>
<ul>
<li>
<p><span style="text-decoration:underline;">ननु</span> च वैदिकोदाहरणं कथम् अकार्यम् ।</p>
</li>
<li>
<p><span style="text-decoration:underline;">अत्रोच्यते</span> । तदपेक्षय्<strong>आन्यद्</strong> <strong>अकार्यं कुर्याद्</strong> इति । कथम् अकार्यम्, अशुचेर् वेदाक्षरोच्चारणप्रतिषेधात् ॥११।९६ ॥</p>
</li>
<li>
<p><strong>यस्य कायगतं ब्रह्म मद्येनाप्लाव्यते सकृत् ।</strong></p>
</li>
</ul>
<blockquote>
<p>तस्य व्यपैति ब्राह्मण्यं शूद्रत्वं च स गच्छति ॥ ११।९७ ॥**</p>
</blockquote>
<p>अधीते वेदे संस्काररूपेणावस्थितं हृदयं <strong>ब्रह्म</strong>शब्देनोच्यते[^१३६] । अतो <strong>हृदये मद्येनाप्लाविते</strong> स शूद्रतां गच्छति । <strong>ब्राह्मण्य</strong>वचनं सर्वप्रकारमद्यनिषेधार्थं ब्राह्मणस्य । क्षत्रियवैश्ययोः पैष्ट्या एव निषेध इति दर्सयति ॥ ११।९७ ॥</p>
<ul>
<li><strong>एषा विचित्राभिहिता सुरापानस्य निष्कृतिः ।</strong></li>
</ul>
<blockquote>
<p>अत ऊर्ध्वं प्रवक्ष्यामि सुवर्णस्तेयनिष्कृतिम् ॥ ११।९८ ॥**</p>
</blockquote>
<p>उक्तप्रयोजनौ पूर्वोत्तरश्लोकौ ॥ ११।९८ ॥</p>
<ul>
<li><strong>सुवर्णस्तेयकृद् विप्रो राजानम् अभिगम्य तु ।</strong></li>
</ul>
<blockquote>
<p>स्वकर्म ख्यापयन् ब्रूयान् मां भवान् अनुशास्त्व् इति ॥ ११।९९ ॥**</p>
</blockquote>
<p>ब्राह्मण<strong>सुवर्णस्तेय</strong> एतत् प्रायश्चित्तम् । <strong>विप्र</strong>ग्रहणं सर्ववर्णप्रदर्शनार्थम्, क्षत्रियादीनाम् अन्यस्य प्रायश्चित्तस्यासमाम्नानात् । <strong>माम् अनुशास्तु</strong> निग्रहं करोतु । राजा गत्वा च वक्तव्यः । अत्र च <strong>राज</strong>शब्दो देशेश्वरवचन एव न क्षत्रियजात्यपेक्षः ॥ ११।९९ ॥</p>
<ul>
<li><strong>गृहीत्वा मुसलं राजा सकृद् धन्यात् तु तं स्वयम् ।</strong></li>
</ul>
<blockquote>
<p>वधेन शुध्यति स्तेनो ब्राह्मणस् तपसैव तु ॥ ११।१०० ॥**</p>
</blockquote>
<p><strong>मुशलं</strong> दण्डविशेष आयसो दारुमयो वा । <strong>सकृत् स्वयम्</strong> इति विवक्षितम् । <strong>वधेन शुध्यति</strong> । सकृत् प्रहारेण वधो मरणफलो वा भवतु मा वास्तु । तादृशेन मुशलप्रहारेण शुद्धो भवति । <strong>ब्राह्मणस् तु तपसा</strong> वक्ष्यमाणेन । अत्रापि ब्राह्मणग्रहणम् अविवक्षितम् । तथा चोत्तरत्र द्विजग्रहणम् । यद्य् अपि च कृष्णलग्रहणे महापातकं तथापि मरणान्तं प्रायश्चित्तं सुवर्णशतहरणे द्रष्टव्यम् । उक्तं दण्डप्रायश्चित्तं तुल्यरूपेण । अत्र चोक्तम् &ldquo;शताद् अब्यधिके वधः&rdquo; (म्ध् ८।३२१) इत्य् अतो ऽर्वाक् कल्पना कार्या ।</p>
<ul>
<li>
<p>यस् तु &ldquo;मरणात् पूतो भवति&rdquo; (वध् २०।४१) इति प्रायश्चित्तान्तरम्, &ldquo;तस्मिन् राजा शस्त्रम् उदुम्बरम् आदद्यात् तस्मात् तं प्रमापयेन् मरणात् पूतो भवतीति विज्ञायते&rdquo; (वध् २०।४१) । यदा क्षत्रियादिर् हन्ता स्वामी च गुणवांस् तत्रैतद् विज्ञायते । यदा तु मरणोद्यतस् तदा[^१३७] स्याद् इति, प्रयोजने प्रयोजनोपहारस्[^१३८] तदा वा शिष्टं निष्कालको[^१३९] घृताक्तो गोमयादिना पातप्रभृतिः[^१४०] ॥ ११।१०० ॥</p>
</li>
<li>
<p><strong>तपसापनुनुत्सुस् तु सुवर्णस्तेयजं मलम् ।</strong></p>
</li>
</ul>
<blockquote>
<p>चीरवासा द्विजो ऽरण्ये चरेद् ब्रह्महणो व्रतम् ॥ ११।१०१ ॥**</p>
</blockquote>
<p>इति च द्वादशवार्षिकधर्मानुवादात् तस्यैवातिदेशः, न ब्रह्महत्यायाः, प्रायश्चित्तान्तरम् । <strong>ब्रह्महणि यद्व्रतम् उक्तं तच् चरेद्</strong> इति योजना । <strong>अपनुनुत्सुर्</strong> अपनेतुम् इच्छुः । सुद्धिं चिकीर्षतीति यावत् ॥ ११।१०१ ॥</p>
<ul>
<li><strong>एतैर् व्रतैर् अपोहेत पापं स्तेयकृतं द्विजः ।</strong></li>
</ul>
<blockquote>
<p>गुरुस्त्रीगमनीयं तु व्रतैर् एभिर् अपानुदेत् ॥ ११।१०२ ॥**</p>
</blockquote>
<p><span style="text-decoration:underline;">ननु</span> च &ldquo;वधेन शुध्यति स्तेनस् तपसा च&rdquo; (म्ध् ११।१००) इति द्वयस्य प्राक्तनत्वात्, <strong>एतैर्</strong> इति बहुवचनं न सम्यक् ।</p>
<ul>
<li>
<p><span style="text-decoration:underline;">एतद्</span> एव ज्ञापकम्: एष निःशेषोक्तान् अप्य् अनुक्ताण् कल्पेतानुबन्धाद्यपेक्षया ।</p>
</li>
<li>
<p>गुरुस्त्रीगमनप्रयोजनं <strong>गुरुस्त्रीगमनीयम्</strong> । निमित्तम् अपि प्रयोजनम् उच्यते, प्रयोजयति प्रवर्तयतीति ॥ ११।१०२ ॥</p>
</li>
<li>
<p><strong>गुरुतल्पो</strong>[^१४१]** ऽभिभाष्यैनस् तल्पे**[^१४२]** स्वप्याद् अयोमये ।**</p>
</li>
</ul>
<blockquote>
<p>सूर्मीं ज्वलन्तीं स्वाश्लिष्येन् मृत्युना स विशुध्यति ॥ ११।१०३ ॥**</p>
</blockquote>
<p><strong>गुरुतल्प</strong>गः । &ldquo;गुरुतल्पी&rdquo; इति वा पाठः । तल्पीति मत्वर्थीयेन विशिष्ट एव स्त्रीपुंसयोः संसर्ग उच्यते । <strong>गुरुर्</strong> आचार्यः पिता चेति । <strong>तल्प</strong>शब्दो दारवचनः । आचार्याणी गत्वेदं प्रायश्चित्तम् । अपरा मातेव मातासमानजातीयायां गमने[^१४३] । इमानि त्रीणि प्रायश्चित्तानि कल्प्यते[^१४४] बुद्धिपूर्वं च । <strong>अभिभाषैनः</strong> पापं विख्याप्य । <strong>तल्पे</strong>[^१४५] शयने ऽग्निस्पर्शे <strong>ऽयोमये</strong> शयीत, <strong>मृत्युना शुध्यतीति</strong> वचनात् । <strong>सूर्मिः</strong>[^१४६] तप्ता स्त्रीप्रकृतिर् अयोमयी, ताम् <strong>आश्लिष्येद्</strong> आलिङ्ग्येत् ॥ ११।१०३ ॥</p>
<ul>
<li><strong>स्वयं वा शिश्नवृषणाव् उत्कृत्याधाय चाञ्जलौ ।</strong></li>
</ul>
<blockquote>
<p>नैरृतीं दिशम् आतिष्ठेद् आ निपाताद् अजिह्मगः ॥ ११।१०४ ॥**</p>
</blockquote>
<p>उत्कर्तनेन[^१४७] कल्पेन शोधनम् । शस्त्राध्याक्षिप्तशक्तिः[^१४८] सर्वत्र सहकारिणी । येन शक्येत छेत्तुं तत्सामर्थ्याल् लभ्यते । प्रत्यग्दक्षिणा[^१४९] <strong>नैरृती दिक्</strong> । <strong>अजिह्मगो</strong> ऽकुटिलगः । श्वभ्रकूपादि न परिहरेद् इत्य् अर्थः । कुड्यादिषु प्रतियातनं[^१५०] हि तदापाताद् गच्छेद् एव ॥ ११।१०४ ॥</p>
<ul>
<li><strong>खट्वङ्गी चीरवासा वा श्मश्रुलो विजने वने ।</strong></li>
</ul>
<blockquote>
<p>प्राजापत्यं चरेत् कृच्छ्रम् अब्दम् एकं समाहितः ॥ ११।१०५ ॥**</p>
</blockquote>
<p>अबुद्धिपूर्वकं स्वभार्याभ्रान्त्या[^१५१] गमन इदं प्रायश्चित्तम् । विजातीयगमने[^१५२] बुद्धिपूर्वकम् अपि । <strong>चीरं</strong> वस्त्रखण्डम् । <strong>श्मश्रुलो</strong> रूढश्मश्रुः । समानजातीयाया अपि व्यभिचारिण्या गमने लघ्व् एव प्रायश्चित्तम्[^१५३] ॥ ११।१०५ ॥</p>
<ul>
<li><strong>चान्द्रायणं वा त्रीन् मासान् अभ्यसेन् नियतेन्द्रियः ।</strong></li>
</ul>
<blockquote>
<p>हविष्येण यवाग्वा वा गुरुतल्पापनुत्तये ॥ ११।१०६ ॥**</p>
</blockquote>
<p>अतिदिष्टगुरुभावानां मातुलपितृव्यादीनां या भार्यास् तद्गमन इदं प्रायश्चित्तम् । <strong>हविष्यं</strong> पयोमूलघृतादि । <strong>यवागू</strong> द्रवपेयादि ॥ ११।१०६ ॥</p>
<ul>
<li><strong>एतैर् व्रतैर् अपोहेयुर् महापातकिनो मलम् ।</strong></li>
</ul>
<blockquote>
<p>उपपातकिनस् त्व् एवम् एभिर् नानाविधैर् व्रतैः ॥ ११।१०७ ॥**</p>
</blockquote>
<p>उक्तवक्ष्यमाणसंक्षेपवचनो ऽयम् ॥ ११।१०७ ॥</p>
<ul>
<li><strong>उपपातकसंयुक्तो गोघ्नो मासं यवान् पिबेत् ।</strong></li>
</ul>
<blockquote>
<p>कृतवापो वसेद् गोष्ठे चर्मणा तेन संवृतः ॥ ११।१०८ ॥**</p>
</blockquote>
<p><strong>गोघ्नो</strong> गोघाती, &ldquo;मूलविभुजादिदर्शनात् कः&rdquo; (कात् २ ओन् पाण् ३।२।५) ।</p>
<ul>
<li>
<p><strong>यवान् पिबेद्</strong> इति यवसक्तुपानं <span style="text-decoration:underline;">केचिद् आहुः</span> ।</p>
</li>
<li>
<p><span style="text-decoration:underline;">अन्ये तु</span> प्रकृतिशब्दः कार्ये[^१५४] यवाग्वां प्रयुक्तो ऽतो यवान् पिष्ट्वा पाययेद् इत्य् उक्तं भवति ।</p>
</li>
<li>
<p>पूर्वस्मिन् पक्षे ऽश्रुतोदकादिद्रवकल्पना भवति । न हि यवा उदकादिना विना पातुं शक्यन्ते । इह तु लक्षणमात्रम्, अश्रुतकल्पनायाश् च लघ्वी लक्षणा ।</p>
</li>
<li>
<p><strong>कृतवपनः</strong> कृतमौण्ड्यः, केशच्छेदवचनो वा । <strong>गोष्ठे</strong> यत्र गाव आसते । <strong>चर्मणा</strong> <strong>तेन</strong> । या न[^१५५] गौर् हता, अपि त्व् अन्यस्या अपि ॥ ११।१०८ ॥</p>
</li>
<li>
<p><strong>चतुर्थकालम् अश्नीयाद् अक्षारलवणं मितम् ।</strong></p>
</li>
</ul>
<blockquote>
<p>गोमूत्रेणाचरेत् स्नानं द्वौ मासौ नियतेन्द्रियः ॥ ११।१०९ ॥**</p>
</blockquote>
<p><strong>द्वौ मासाव्</strong> एकैकम् आहारं भुक्त्वा द्वितीये ऽहनि सायम् अश्नीयात् । <strong>लवण</strong>विशेषेण <strong>क्षार</strong>ग्रहणात् सैन्धवस्याप्रतिषेधः । स्वतन्त्रः <strong>क्षार</strong>प्रतिषेधो हि द्वन्द्वे सति स्यात् । तत्र वचनप्रवृत्तिः पदद्वयस्य च लक्षणार्था । युगपदधिकरणतायां द्वन्द्वः । स्थिते विशेषणसमासे विशिष्टस्व्यार्थस्य नानुज्ञासंबन्धः । न समासादिलाघवम्[^१५६] । <strong>मितं</strong> स्वल्पम् इत्य् अर्थः । न यावता तृप्तिर् भवति शरीरस्थितिश् च जायते । <strong>गोमूत्रस्नानं</strong> त्रिष्व् अपि कालेषु । <strong>चतुर्थकालं द्वौ मासाव्</strong> इति संबन्धः । एवं स्मृत्यन्तरे:</p>
<ul>
<li>
<p>कृतवपनो वसेद् गोष्ठे चर्मणा तेन संवृतः ।</p>
</li>
<li>
<p>द्वौ मासौ स्नानम् अप्य् अस्य गोमूत्रेण विधीयते ॥</p>
</li>
<li>
<p>पादशौचक्रियाकार्यम् अद्भिः कुर्वीत केवलम् ॥</p>
</li>
</ul>
<p>न चास्य <strong>द्वौ मासाव्</strong> इत्य् अनेन संबन्धः संभवति । <strong>स्नान</strong>ग्रहणं पादपूरणार्थम् । स्नानकाले यदि पादाद्यशुद्धिर् भवत्य् अर्थात् तदुदकेनैव द्रव्यशुद्धिविधिना शोधनीयम् । अत आचमनम् अपि शुद्ध्यर्थम् उदकेनैव स्नानकाले । अन्यदा मृदा शुद्धिः । सा मृद्वारिक्रमेणैव कर्तव्या । स्नानविधौ गोमूत्रश्रवणाद् आचमनादौ कः प्रसङ्गः । स्नाने ऽपि प्रायश्चित्ताङ्गेन शुद्ध्यर्थम् ॥ ११।१०९ ॥</p>
<ul>
<li><strong>दिवानुगच्छेद् गास् तास् तु तिष्टन्न् ऊर्ध्वं रजः पिबेत् ।</strong></li>
</ul>
<blockquote>
<p>शुश्रूषित्वा नमस्कृत्य रात्रौ वीरासनं वसेत् ॥ ११।११० ॥**</p>
</blockquote>
<p>यासां गवां स्थाने वसति ताश् चरितुं गच्छन्तीः पश्चाद् गच्छेत् । तच्छब्देन प्रत्यवमर्शाद् यासां गृहे स्थितस् तासाम् । अन्यासां गच्छन्तीनां न भवत्य् अनुगमनम् । ताभिः समुत्थापितं <strong>रजो</strong> रेणुर् <strong>ऊर्ध्वं</strong> गच्छन् <strong>पिबेत्</strong> । एवं तत्रैव ताभिः सह दिवसं विहृत्य ताभिर् एव सह पुनर् गोष्ठम् आगच्छेत् । <strong>शुश्रूषयित्वा</strong> कण्डूकर्षणरजोपनोदनेनोपगच्छन् । <strong>नमस्कृत्य</strong> जानुशिरसा प्रणामं कृत्वा । <strong>वीरासनो वसेत्</strong> । भित्तिशय्यादाव् अनिषद्य यद् उपविष्टस्यावस्थानं तद् <strong>वीरासनम्</strong> ॥ ११।११० ॥</p>
<ul>
<li><strong>तिष्ठन्तीष्व् अनुतिष्ठेत् तु व्रजन्तीष्व् अप्य् अनुव्रजेत् ।</strong></li>
</ul>
<blockquote>
<p>आसीनासु तथासीनो नियतो वीतमत्सरः ॥ ११।१११  ॥**</p>
</blockquote>
<p><strong>तिष्ठन्ती</strong>त्य् एवमादिको विधिः । यत्र काश्चित् तिष्ठन्ति काश्चिद् व्रजन्ति काश्चिद् वासते, तत्र भूयसीनां धर्मं समाश्रयेत् । <strong>वीतो मत्सरो</strong> लोभो यस्येति । प्रदर्शनार्थं चैतत् । त्यक्तरागादिमनोदोष इति यावत्, नियतेन्द्रियवचनात् (म्ध् ११।१०९) ॥ ११।१११ ॥</p>
<ul>
<li><strong>आतुराम् अभिशस्तां वा चौरव्याघ्रादिभिर् भयैः ।</strong></li>
</ul>
<blockquote>
<p>पतितां पङ्कलग्नां वा सर्वप्राणैर्**[^१५७]** विमोचयेत् ॥ ११।११२ ॥**</p>
</blockquote>
<p><strong>आतुरां</strong> व्याधिताम् । <strong>अभिशस्तां</strong> गृहिताम्[^१५८] । <strong>भयैर्</strong> <strong>व्याघ्रादि</strong>निमित्तैः । <strong>सर्वेण</strong> सामर्थ्येन <strong>प्राण</strong>शब्दोच्छ्वासपवन[^१५९] एव, अलपप्राणैर् महाप्राण इति स्थूले बलवति च प्रयोगदर्शनात् । तेन स्वयम् अशक्तेन सहायकोपादानेनाप्य् उद्धारः कर्तव्यः ॥ ११।११२ ॥</p>
<ul>
<li><strong>उष्णे वर्षति शीते वा मारुते वाति वा भृशम् ।</strong></li>
</ul>
<blockquote>
<p>न कुर्वीतात्मनस् त्राणं गोर् अकृत्वा तु शक्ततः ॥ ११।११३ ॥**</p>
</blockquote>
<p><strong>उष्णेन</strong> <strong>भृशं</strong> तपत्य् आदित्ये <strong>वर्षति</strong> पर्जन्ये <strong>शीते</strong> वा <strong>मारुते वाति</strong> वायौ <strong>भृशम्</strong> इति ॥ ११।११३ ॥</p>
<ul>
<li><strong>आत्मनो यदि वान्येषाम् गृहे क्षेत्रे ऽथ वा खले ।</strong></li>
</ul>
<blockquote>
<p>भक्षयन्तीं न कथयेत् पिबन्तं चैव वत्सकम् ॥ ११।११४ ॥**</p>
</blockquote>
<p>व्रीह्यादि<strong>भक्षयन्तीं</strong> गां न वारयेत्[^१६०] । न चान्यान् आचक्षीत निवारणार्थम् । यदि तु बध्नीयत् आशङ्क्यते बाध इति तृप्त्या तदा पूर्वोक्तकरणे न दोषः । तदनुग्रहो विधीयते । एवं <strong>पिबन्तं</strong> <strong>वत्सकम्</strong> अपि ॥ ११।११४ ॥</p>
<ul>
<li><strong>अनेन विधिना यस् तु गोघ्नो गाम् अनुगच्छति ।</strong></li>
</ul>
<blockquote>
<p>स गोहत्याकृतं पापं त्रिभिर् मासैर् व्यपोहति ॥ ११।११५ ॥**</p>
</blockquote>
<blockquote>
<p>वृषभैकादशा गाश् च दद्यात् सुचरितव्रतः ।**</p>
</blockquote>
<blockquote>
<p>अविद्यमाने सर्वस्वं वेदविद्भ्यो निवेदयेत् ॥ ११।११६ ॥**</p>
</blockquote>
<p><strong>दश् गावो देया एको वृषभः</strong> । शक्तौ चत्वारि व्रतानि । <strong>अविद्यमाने</strong> गदितधने ततो न्यूनं <strong>सर्वस्वं</strong> देयम् । <strong>वेदविद्भ्य</strong> इत् बहुशः, न[^१६१] द्वयोर् एकस्मिन् वा । <strong>वेदविद्</strong>ग्रहणं न बहुत्वार्थम् अनुवादो वेदविदाम् एव पात्रतयोक्तत्वात् । यत् तु स्मृत्यन्तरे: &ldquo;दहनवाहनबन्धनदामपाशयोजनतैलौषधादियोगे[^१६२] मृते[^१६३] सशिखं वपनं कृत्वा प्राजापत्यं चरेत् ततश् चैलखण्डं दद्यात्&rdquo; इति, यो[^१६४] नातिप्रयत्नेनैतासु क्रियासु प्रवर्तते तस्य प्रमादजे ऽपराधे प्रायश्चित्तम् एतत् । यतः,</p>
<ul>
<li>
<p>यन्त्रणे गोश् चिकित्सायां गूढगर्भविमोचने ।</p>
</li>
<li>
<p>यत्ने कृते विपत्तिः स्यात् प्रायश्चित्तं न विद्यते ॥</p>
</li>
<li>
<p>औषधं स्नेहम् आहारं दद्याद् गोब्राह्मणेषु यः ।</p>
</li>
<li>
<p>दीयमाने विपत्तिः स्यान् न स पापेन लिप्यते ॥</p>
</li>
</ul>
<p>इति सांवर्तम् ।</p>
<ul>
<li>
<p>तथास्य[^१६५] मासेन शुद्धिर् उक्ता: &ldquo;पञ्चगव्यं पिबेत् षष्ठे काले पयः समाप्ते ब्राह्मणांस् तर्पयेत् । तिलधेनुं च दद्यात् ।</p>
</li>
<li>
<p>तथान्या[^१६६] अर्धमासेन &ldquo;सक्तुयावकशाकपयोदधि[^१६७] घृतं सकृत्&rdquo; इति । विकल्पान् एतान् वक्ष्यामि । येन द्रव्येण यः प्रयोग आरब्धः स तेनैव समापनीयो न तु कस्मिंश्चिद् अह्नि सक्तवः कस्मिंश्चिद् यावकादीनीति । व्रीहिभिर् यजेत यवैर् वेति विकल्पिते ऽपि द्रव्यद्वये न व्रीहिषूपपन्नेष्व् एच्छया[^१६८] चैतेषां वा विनाशे यवा उपादीयन्ते । प्रतिनिधिनैवं प्रयोगसमाप्तिः । तत्रापि गोदानं विहितम् । तथैतावन्त्य् एव तपांस्य् अतो वत्ससहितां गां दद्याद् इति ।</p>
</li>
<li>
<p>अत्रोक्तम् गौतमीये च: &ldquo;गां वैश्यवत्&rdquo; (ग्ध् २२।१८) इति । तत्र श्रोत्रियस्य यज्ञविदुषो ऽग्न्याहितस्य दोग्ध्रीं बहुक्षीरां बालवत्सां निर्धनस्य गां हत्वा गौतमीयम्, क्षेत्रारामादौ व्रीह्यादिषु च प्रविश्य तन्निवारणार्थं प्रद्रुते &ldquo;मा मारयाम्य् एनाम्&rdquo; इत्य् अनया[^१६९] बुद्ध्या कथंचिन्[^१७०] मृतायाम् इदं मासिकम्[^१७१] । तथाश्रोत्रियस्य जरत्या अक्षीरायाश् च बुद्धिपूर्ववधे त्रैमासिकम् । सर्वतो निर्गुणाया निर्गुणस्वामिकाया अबुद्धिपूर्ववधे प्राजापत्यम् । तस्या एव बुद्धिपूर्वमृतायां त्रैमासिकम् इति ॥ ११।११५–११६ ॥</p>
</li>
<li>
<p><strong>एतद् एव व्रतं कुर्युर् उपपातकिनो द्विजाः।</strong></p>
</li>
</ul>
<blockquote>
<p>अवकीर्णिवर्ज्यं शुद्ध्यर्थं चान्द्रायणम् अथापि वा ॥ ११।११७ ॥**</p>
</blockquote>
<p><strong>एतद् एवेति</strong> गोघातकप्रायश्चित्तं सर्वेषूपपातकेष्व् अतिदिशति । वैकल्पिकं <strong>चान्द्रायणम् अपि</strong> । उपपातकित्वे विशेषोपदेशान् न गोघ्नस्य चान्द्रायणम् इच्छन्ति । तेषाम् <strong>उपपातकित्व</strong>वचने गोघ्नस्य प्रयोजनं मृग्यम् ॥ ११।१७७ ॥</p>
<ul>
<li><strong>अवकीर्णी तु काणेन गर्दभेन चतुष्पथे ।</strong></li>
</ul>
<blockquote>
<p>पाकयज्ञविधानेन यजेत निरृतिं निशि ॥ ११।११८ ॥**</p>
</blockquote>
<p>अवकारो ऽवकीर्णो ब्रह्मचारिणो व्रतानि तस्यातिक्रमः[^१७२] स्त्रीसंप्रयोगलक्षणः सो ऽस्यास्तीत्य् <strong>अवकीर्णी</strong> । वक्ष्यति &ldquo;कामतो रेतसः सेकम्&rdquo; (म्ध् ११।१२०) इति । <strong>काणेन गर्दभेनेति</strong> सगुणद्रव्यनिर्देशः, <strong>चतुष्पथेनेति</strong> देशस्य, <strong>निशीति</strong> कालस्य, <strong>नैरृतम्</strong> इति देवतायाः । <strong>पाकयज्ञविधानेने</strong>ति इतिकर्तव्यताविधानम् ।</p>
<ul>
<li>
<p><span style="text-decoration:underline;">ननु</span> च पशुयागा अग्निष्टोमीयपशुसाध्या[^१७३] अग्निषोमीयपशुप्रकृतयः ।</p>
</li>
<li>
<p><span style="text-decoration:underline;">सत्यम्</span> । स एव पाकयज्ञप्रकृतिः । सत्य् अधिकारे हि सः[^१७४] । उक्तं च &ldquo;पशुर् अपि द्रवति पयो ऽपि द्रवति&rdquo; इति । <strong>पाकयज्ञाः</strong> पूर्णमासादयः ॥ ११।११८ ॥</p>
</li>
<li>
<p><strong>हुत्वाग्नौ विधिवद् धोमान् अन्ततश् च समेत्य् ऋचा ।</strong></p>
</li>
</ul>
<blockquote>
<p>वातेन्द्रगुरुवह्नीनां जुहुयात् सर्पिषाहुतीः ॥ ११।११९ ॥**</p>
</blockquote>
<p><strong>अग्नौ</strong> यदा होमम्, अग्निहोमाश् च &ldquo;हृदयस्य अग्रे&rdquo; (म्स् ३।१०।३) इति । अन्ततः[^१७५] समाप्तेषु होमेषु मरुद्भ्य इन्द्राय बृहस्पतये ऽग्नये ऽप्य् आहुतीर् जुहुयात् । <strong>सम्</strong> इत्य् अनया ।</p>
<ul>
<li>
<p>सं मा सिञ्चन्तु मरुतः सम् इन्द्रः सं बृहस्पतिः ।</p>
</li>
<li>
<p>सं चायम् अग्निः सिञ्चतु प्रजया च धनेन च ॥ (अव् ७।३३।१)</p>
</li>
</ul>
<p>इत्य् एतया जुहुयात् । मान्त्रवर्णिकत्वात् देवतानां श्लोके वातगुरुशब्दौ[^१७६] मरुद्बृहस्पतिशब्दलक्षणौ । अतो वातादिषु स्वाहाकारादौ मरुद्बृहस्पतिशब्दौ प्रयोक्तव्यौ, न वातगुरुशब्दौ ॥ ११।११९ ॥</p>
<ul>
<li><strong>कामतो रेतसः सेकं व्रतस्थस्य द्विजन्मनः ।</strong></li>
</ul>
<blockquote>
<p>अतिक्रमं व्रतस्याहुर् धर्मज्ञा ब्रह्मवादिनः ॥ ११।१२० ॥**</p>
</blockquote>
<p>अवकीर्णिपदार्थनिरूपणम् । अतश् चोपात्तव्रतातिरिक्तविषय एवं विज्ञायते । <strong>व्रतस्यास्ये</strong>ति ब्रह्मचर्याश्रमस्थस्येति, स्मृत्यन्तरदर्शनाद् विज्ञेयम् । <strong>रेतःसेकस्</strong> त्व् अस्यैव विशेषतः प्रतिषिद्धो ऽन्तरेणापि स्त्रीसंप्रयोगम् । <strong>कामतः सेके</strong> विधिर् अयम् ॥ ११।१२० ॥</p>
<ul>
<li><strong>मारुतं पुरुहूतं च गुरुं पावकम् एव च ।</strong></li>
</ul>
<blockquote>
<p>चतुरो व्रतिनो ऽभ्येति ब्राह्मं तेजो ऽवकीर्णिनः ॥ ११।१२१ ॥**</p>
</blockquote>
<p>&ldquo;जुहुयाद् आहुतीर्&rdquo;[^१७७] (म्ध् ११।११९) इति विधेर् अर्थवादः । <strong>व्रतिनः</strong> सत <strong>अवकीर्णिनः</strong> यत् <strong>ब्राह्मतेजो</strong> विविधविज्ञानोपार्जितं पुण्यं तद्देवतां देवताम् उपैत्य् उपसंक्रामति । तत्र लयं गच्छतीति यावत् । व्रतिनोपैतीति विवक्षितम् ॥ ११।१२१ ॥</p>
<ul>
<li><strong>एतस्मिन्न् एनसि प्राप्ते वसित्वा गर्दभाजिनम् ।</strong></li>
</ul>
<blockquote>
<p>सप्तागारांश् चरेद् भैक्षं स्वकर्म परिकीर्तयन् ॥ ११।१२२ ॥**</p>
</blockquote>
<p><strong>वसित्वा</strong> आछाद्य । <strong>स्वकर्म</strong> &ldquo;अवकीर्णो ऽस्मि&rdquo; इत्य् एवम् ॥ ११।१२२ ॥</p>
<ul>
<li><strong>तेभ्यो लब्धेन भैक्षेण वर्तयन्न् एककालिकम् ।</strong></li>
</ul>
<blockquote>
<p>उपस्पृशंस् त्रिषवणम् अब्देन**[^१७८]** स विशुध्यति ॥ ११।१२३ ॥**</p>
</blockquote>
<p>प्रातर्मध्याह्नापराह्णेषु <strong>उपस्पृसन्</strong> स्नातं कुर्वन्, संवत्सरेण पूतो भवति ॥ ११।१२३ ॥</p>
<ul>
<li><strong>जातिभ्रंशकरं कर्म कृत्वान्यतमम् इच्छया ।</strong></li>
</ul>
<blockquote>
<p>चरेत् सान्तपनं कृच्छ्रं प्राजापत्यम् अनिच्छया ॥ ११।१२४ ॥**</p>
</blockquote>
<p>समाप्तान्य् उपपातकानि ।</p>
<ul>
<li>
<p><strong>अन्यतमम्</strong> इत्य् अनुवादः । न हि निमित्तानां समाहरसंभवः । समुदायविवक्षायां न च कस्यचित् प्रायश्चित्तम् उपदिशति । को हि मनुष्यः सर्वाणि जातिभ्रंशकराण्य् अकार्याणि कुर्यात् । एक एव शब्दः प्रायश्चित्तानुदेशो ऽशास्त्रताप्रसङ्गः । न च साहित्यविवक्षाप्य् उक्ता, लक्षणत्वेन श्रवणात् पुरुषं प्रति निमित्तानाम् । अतः प्रत्येकं वाक्यपरिसमाप्तिः &ldquo;यस्य पिता पितामहः सोमं न पिबेत्&rdquo; इत्य् अन्यतरस्य पितुः पितामहस्य वा सोमम् अपीतवतो भवत्य् एव पशुः । यथा सत्य् अप्य् उभयश्रवणे यद्य् उभयं हविर् आर्तिम् इयाद् इत्य्[^१७९] अन्यतरहविर्विनाशे ऽपि भवत्य् एव पञ्चशरावः, एवं सर्वप्रायश्चित्तेषु द्रष्टव्यम् ।</p>
</li>
<li>
<p><strong>इच्छयेति</strong> विवक्षितम्, <strong>अनिच्छयेति</strong> च । प्राजापत्यसान्तपनयोः स्वरूपं वक्ष्यति ॥ ११।१२४ ॥</p>
</li>
<li>
<p><strong>संकरापात्रकृत्यासु मासं शोधनम् ऐन्दवः</strong>[^१८०]** ।**</p>
</li>
</ul>
<blockquote>
<p>मलिनीकरणीयेषु तप्तः स्याद् यवकस्**[^१८१]** त्र्यहम् ॥ ११।१२५ ॥**</p>
</blockquote>
<p>संकरीकरणम् अपात्रीकरणं पूर्वम् उक्तेनेति । एवं <strong>संकरापात्रकृत्यास्व्</strong> इति संज्ञिभेदाद् बहुवचनम् । <strong>कृत्या</strong>शब्दः प्रत्येकम् अभिसंबध्यते । कृत्यं कारणम् । <strong>ऐन्दवो</strong> मासः चान्द्रायण्ः । <strong>यावको</strong> यवविकारः पेयलेह्यादिः । अत्राविशेषश्रवणे ऽपीच्छानिच्छयोर् गुरुलघुभावो विज्ञेयः ॥ ११।१२५ ॥</p>
<ul>
<li><strong>तुरीयो ब्रह्महत्यायाः क्षत्रियस्य वधे स्मृतः ।</strong></li>
</ul>
<blockquote>
<p>वैश्ये ऽष्टमांशो वृत्तस्थे शूद्रे ज्ञेयस् तु षोडशः ॥ ११।१२६ ॥**</p>
</blockquote>
<p>सवनगतयो राजवैश्ययोर् ब्राह्मणसमम् उक्तम् । इह तु ततो ऽन्यत्र । स्वधर्मानुष्ठानयोश् चतुर्थाष्टमविभागविधिः । तथा च वृत्तस्य ग्रहणं सर्वक्रियार्थम् । त्रीणि वर्षाणि क्षत्रियस्य, सार्धवर्षं वैश्यस्य, नव मासान् शूद्रस्य । यत् तु &ldquo;स्त्रीशूद्रविट्क्षत्रवधः&rdquo;[^१८२] (म्ध् ११।६५) इति तत् परित्यक्तस्वकर्मणोर् अधर्मस्थितयोः[^१८३] । शूद्रस्य वृत्तं द्विजशुश्रूषादि, न महायज्ञानुष्ठानं च । <strong>वृत्तं</strong> शीलं वैश्यवृत्तौ वैश्यस्य वृत्ताव् एव वा[^१८४] तिष्ठति । गहने यथा समये[^१८५] स्वधर्मपराणां विधिवत् प्रायश्चित्तम् ॥ ११।१२६ ॥</p>
<ul>
<li><strong>अकामतस् तु राजन्यं विनिपात्य द्विजोत्तमः ।</strong></li>
</ul>
<blockquote>
<p>वृषभैकसहस्रा गा दद्यात् सुचरितव्रतः ॥ ११।१२७ ॥**</p>
</blockquote>
<p>इदम् अपरं दानप्रायश्चित्तम् । संभवद्वित्तस्य तपो नास्तीति वक्ष्यति, &ldquo;दानेन वधनिर्णेकम्&rdquo; (म्ध् ११।१३८) इत्यादि । <strong>अकामत</strong> इति न विवक्षितम्, महत्त्वात् प्रायश्चित्तस्य । यदि वा सवनगतयोर् एवाकमत इति कल्पनीयम् । वृषभ एको यासां सहस्रे ता <strong>वृषभैकसहस्राः</strong> ॥ ११।१२७ ॥</p>
<ul>
<li><strong>त्र्यब्दं चरेद् वा नियतो जटी ब्रह्महणो व्रतम् ।</strong></li>
</ul>
<blockquote>
<p>वसन् दूरतरे ग्रामाद् वृक्षमूलनिकेतनः ॥ ११।१२८ ॥**</p>
</blockquote>
<p>आद्यो ऽर्धः श्लोकस् &ldquo;तुरीयः&rdquo; (म्ध् ११।१२६) इतरस्यानुवादः ।</p>
<ul>
<li>
<p><strong>जटी</strong>ति चीरखट्वाङ्गधारणादिनिवृत्त्यर्थम् इति <span style="text-decoration:underline;">केचित्</span> ।</p>
</li>
<li>
<p><span style="text-decoration:underline;">तद् अयुक्तम्</span>[^१८६] । तत्रैव ते धर्मास् तदीयतुरीयभगतिदेशो नान्येषां सत्य् अपि संभवे, सरस्वतीपरिसर्पणादीनाम् इव प्रयोजनसत्त्वोपपत्तौ ।</p>
</li>
<li>
<p><strong>दूरत</strong> इति ग्रामान् निवृत्तिः । <strong>वृक्षमूले</strong> कुटीं कृत्वेति ॥ ११।१२८ ॥</p>
</li>
<li>
<p><strong>एतद् एव चरेद् अब्दं प्रायश्चित्तं द्विजोत्तमः ।</strong></p>
</li>
</ul>
<blockquote>
<p>प्रमाप्य वैश्यं वृत्तस्थं दद्याद् वैकशतं गवाम् ॥ ११।१२९ ॥**</p>
</blockquote>
<p>पूर्वत्राष्टमो ऽंशः, अनेन द्वादशो विधीयते । अल्पत्वाद्[^१८७] अब्दं न्यूनगुणस्य विधिर् अयम् इति विज्ञायते ।</p>
<ul>
<li>
<p><span style="text-decoration:underline;">ननु</span> <strong>वृत्तस्थम्</strong> इति श्रुतम् ।</p>
</li>
<li>
<p><span style="text-decoration:underline;">सत्यम्</span> । संप्रति <strong>वृत्तस्थो</strong> वधकाले, प्राङ् निर्गुण इति । यस् तु सर्वदैव वृत्तस्थस् तस्य पूर्ववद् इति ज्ञेयम् ॥ ११।१२९ ॥</p>
</li>
<li>
<p><strong>एतद् एव व्रतं कृत्स्नं षण्मासान् शूद्रहा चरेत् ।</strong></p>
</li>
</ul>
<blockquote>
<p>वृषभैकादशा वापि दद्यद् विप्राय गाः सिताः ॥ ११।१३० ॥**</p>
</blockquote>
<p>अत्रापि मासषट्कं नवकं च वृत्तस्थेतरभेदेन योज्यम् । यथाश्रुतसंख्यं च गोदानं सर्वत्र वैकल्पिकम् । द्विजोत्तमग्रहणं च प्रदर्शनार्थम् । <strong>सिता</strong> न वर्णतः । किं तर्हि, शुद्धिसामान्याद् या बहुक्षीरास् त्र्यपत्या अनष्टप्रजाश् च ॥ ११।१३० ॥</p>
<ul>
<li><strong>मार्जारनकुलौ हत्वा चाषं मण्डूकम् एव च ।</strong></li>
</ul>
<blockquote>
<p>श्वगोधोलूककाकांश् च शूद्रहत्याव्रतं चरेत् ॥ ११।१३१ ॥**</p>
</blockquote>
<p>अतिमहत्वात् प्रायश्चित्तस्य समुदायवधे[^१८८] प्रायश्चित्तम् एतत् । तेअर्स्</p>
<ul>
<li>
<p><span style="text-decoration:underline;">ननु</span> चात्र &ldquo;साहित्यं न विवक्षितम्&rdquo; इत्य् उक्तं यतो जातिभ्रंशकरादिषु । कथं चैते सर्वे[^१८९] चैकस्य हन्तव्यतया[^१९०] उपनयेयुः । अतिरिक्तसद्भावे न तन्निमित्तं स्यात् । अर्थान्तरम् एवैतद् वशेनैव तच् छक्यते वक्तुम् । तेनावृत्तेन हन्ता[^१९१] । अधिकवधे त्व् अन्यद् भविष्यति । नैतच् छ्रूयते न्यूने वधे च न स्यात् । &ldquo;पयः पिबेत्&rdquo; (म्ध् ११।१३१) इत्यादि प्रत्येकविधेन संबध्यते । न समुदाये प्रत्येकं वाक्यपरिसमाप्तिः समुदाये वा, अर्थान्तरे तु[^१९२] स्थातुं लभ्यन्ते ।</p>
</li>
<li>
<p><span style="text-decoration:underline;">यत्</span> तावद् उच्यते &ldquo;साहित्यं न विवक्षितम्&rdquo; इति, तत्र न विवक्ष्यते यत्र प्रत्येकं संबन्धिवाच्यम् अर्थवत् । यथा &ldquo;यस्य पिता पितामहः सोमं न पिबेत्&rdquo; (म्स् २।५।५) इति । यत्र पुनर् अविवक्ष्यमाणे वाच्यम् एवानर्थकं तत्र तत्परिहारार्थं युक्ता विवक्षा । यथा वक्ष्यति &ldquo;सहस्रस्य प्रमापणे पूर्णे वानसि&rdquo; (म्ध् ११।१३९) इति । अत्राविवक्षायां सहस्रस्येति व्यर्थं स्यात् । एवं हि शास्त्रान्तरविरोधाद् अतिमहत्वे युक्तैव विवक्षा ।</p>
</li>
<li>
<p><span style="text-decoration:underline;">ननु</span> च पदोपादानतायाम् अपि लक्षणागतस्य विशेषणस्याविवक्षैव । यथा यस्योभयं हविर् इत्य् उभयशब्दार्थं तत्र तुल्यम् । अत्र हविर् उभयम् इति च पदद्वये वक्ष्यमाणे वाक्यभेदः । हविर् अत्रोभयं चेति[^१९३] । यत्रावस्थाभेदस् तत्र वाक्यभेदपरिहारार्थम् अवश्यं भेदः । अन्यतरस्मिन् व्यवहितो गुणो वा हातव्यो भवति । तथोभ्यशब्दे सर्वम् अस्ति । आर्च्छेद् इति (च्ड़्। शब् ओन् प्म्स् ६।४।२२) हविःशब्देन व्यवहितो भवति, संख्यानुरूपत्वात् । गुणानुवादकत्वं वास्य संभवति । अविवक्षिते च तस्मिन् परिशिष्टं वाक्यम् अर्थवाद एव । इह पुनः समुदायविवक्षायां सहस्रशब्दविवक्षायां वा कृत्स्नम् एव वाक्यम् अर्थकम् । तथा ह्य् एतावद् वाच्यं[^१९४] स्यात् । स्थानतां प्रमाणतां तथास्यां शूद्रहत्याव्रतम् इत्य् एतावद् वक्तव्यं स्यात् । प्रमाणे शूद्रहत्येति । एतावताम् एव हिंसा संभवति ।</p>
</li>
<li>
<p>तथान्यद् अप्य् एवं जातीयकं विशेषणं न विवक्ष्येत, समानन्यायत्वात्: &ldquo;फलदानां तु वृक्षाणाम्&rdquo; (म्ध् ११।१४१) इति । ततश् च सर्वम् असमञ्जसं[^१९५] स्यात् ।</p>
</li>
<li>
<p>पौरुषेयं चेदं वाक्यं नैव वैदिकम् । वेदे च कस्य पुरुषस्य प्रयोगः किमर्थम् अनर्थकं प्रयुक्तम् इति । इह तु बुद्धिपूर्वे प्रयोगे मात्रायाम् अप्य् अयुक्तम् आनर्थक्यम्[^१९६] । तत्साहित्यविवक्षाविसेषणविवक्षा[^१९७] वायुक्तैव[^१९८] । यच् चोक्तं &ldquo;कथं चैते सर्वे च&rdquo;[^१९९] इति तत्राप्य् आखेटकार्थमृगयायां[^२००] दावदाहिनो वा उपपाद्यतयैव ।</p>
</li>
<li>
<p>यद् अप्य् उक्तम् अतिरिक्तसद्भावे न तन्निमित्तम् इति, तद् अप्य् अयुक्तम् । न त्व् आधिक्ये पूर्वेषां नाशो न्यूनेषु च तथैव कल्पणा कार्या ॥ ११।१३१ ॥</p>
</li>
<li>
<p><strong>पयः पिबेत् त्रिरात्रं वा योजनं वाध्वनो व्रजेत् ।</strong></p>
</li>
</ul>
<blockquote>
<p>उपस्पृसेत् स्रवन्त्यां वा सूक्तं वाब्दैवतं जपेत् ॥ ११।१३२ ॥**</p>
</blockquote>
<p>प्रत्येकं वधे प्रायश्चित्तान्तरम् उच्यते । <strong>पयः</strong> क्षीरं प्रसिद्धतरत्वात् प्रयोगस्य, नापः, सत्याम् अप्य् उभयार्थतायाम्, यथा &ldquo;पयसा जुहोति&rdquo; (शाङ्ग् ५।२।६) इति । यथैव वराहशब्दो मेघे पर्वते सूकरे वर्तते । प्रसिद्धतरः सूकरे[^२०१] । पर्वतादिप्रवृत्तौ सामानाधिकरण्यम् अपेक्ष्यते &ldquo;वराहो हिमवान्,&rdquo; &ldquo;वराहः पारियात्रः&rdquo; इति । प्राकृते च भोजने भक्तादौ शरीरस्थित्यर्थं प्राप्ते तत्स्थाने पयो विधीयमानम् अन्यद् अन्नं निवर्तयति । तपोरूपत्वाच् चैतद् एव प्रतिपत्तुं युक्तम् । तापयति दुःखयतीति तपः । अतो यथा &ldquo;प्राणायामे घृतप्राशनम्&rdquo;[^२०२] इति नात्र पौरस्य भोजनं निवर्त्यते, एवम् इह नाचमनं निवर्तयति । यो घृतप्राशनं भोजनान्तरनिमित्तं भाधत इति ।</p>
<ul>
<li>
<p>नापः पयःपानेन विकल्पिताः । किं तर्हि <strong>उपस्पृशेत् स्रवन्त्याम्</strong> इति । पयःपानात् तद्गमने अध्वगमनशब्द उक्तस्य नद्यां स्नानम्[^२०३] । <strong>स्रवन्ति</strong>वचनात् तडागसरसोर् निवृत्तिः । <strong>अब्दैवतम्</strong> &ldquo;आपो हि ष्ठा&rdquo; (र्व् १०।९।१) इत्यादि ऋक्समुदायोक्तं पवमानसूक्तम् । स्मृत्यन्तरेषु &ldquo;कृशरभोजनम् एकार्थं लोहदण्डं च दक्षिणा&rdquo; इति । <strong>व्रजेन्</strong> न देशान्तरप्राप्तिर् इत्य् एव,  किं तर्हि, पादाभ्यां गमनम् ॥ ११।१३२ ॥</p>
</li>
<li>
<p><strong>अभ्रिं कार्ष्णायसीं दद्यात् सर्पं हत्वा द्विजोत्तमः ।</strong></p>
</li>
</ul>
<blockquote>
<p>पलालभारकं षण्ढे सैसकं चैकमाषकम् ॥ ११।१३३ ॥**</p>
</blockquote>
<p><strong>द्विजोत्तम</strong>ग्रहणम् अतन्त्रम् । तीक्ष्णाम् <strong>आयसीम् अभ्रीम्</strong>, <strong>कार्ष्णायसी</strong>ग्रहणं काष्ठादिनिवृत्त्यर्थम् । <strong>षण्ढे</strong> नपुंसके । तच् चतुर्विधम्: अरेतो वातरेतो[^२०४] वाप्रवृत्तेन्द्रियम् उभयव्यञ्जनं वा । सर्वप्राणिमात्रसंबन्धेनैतत्[^२०५] प्रायश्चित्तम्, ब्राह्मणस्य शूद्रस्य मेषस्य छागस्य च ॥ ११।१३३ ॥</p>
<ul>
<li><strong>घृतकुम्भं वराहे तु तिलद्रोणं तु तित्तिरौ ।</strong></li>
</ul>
<blockquote>
<p>शुके द्विहायनं वत्सं क्रौञ्चं हत्वा त्रिहायनम् ॥ ११।१३४ ॥**</p>
</blockquote>
<p><strong>वराहः</strong> सूकरः, तस्मिन् हते <strong>घृत</strong>घटं दद्यात् । चतुराढको[^२०६] <strong>द्रोणः</strong> । <strong>हायनो</strong> वर्षम् । <strong>वत्सो</strong> गोजातीयो बालः ॥ ११।१३४ ॥</p>
<ul>
<li><strong>हत्वा हंसं बलाकां च बकं बर्हिणम् एव च ।</strong></li>
</ul>
<blockquote>
<p>वानरं श्येनभासौ च स्पर्शयेद् ब्राह्मणाय गाम् ॥ ११।१३५ ॥**</p>
</blockquote>
<p><strong>हंसादयः</strong> पक्षिणः । <strong>वानरो</strong> मर्कटः । <strong>स्पर्शयेद्</strong> दद्यात् । प्रत्येकवधे चैतत् प्रायश्चित्तम्, द्वन्द्वानिर्देशाद् इत्य् उक्तम् (च्ड़्। म्ध् ११।१०९) ॥ ११।१३५ ॥</p>
<ul>
<li><strong>वासो दद्याद् धयं हत्वा पञ्च नीलान् वृषान् गजम् ।</strong></li>
</ul>
<blockquote>
<p>अजमेषाव् अनड्वाहं खरं हत्वैकहायनम् ॥ ११।१३६ ॥**</p>
</blockquote>
<p><strong>हयो</strong> ऽश्वः । <strong>गजो</strong> हस्ती[^२०७] । <strong>अनड्वान्</strong> पङ्गवः <strong>अजमेष</strong>वधे । <strong>खव</strong>धे अनडुत्साहचर्याद् एकहायनो गोवत्सः ॥ ११।१३६ ॥</p>
<ul>
<li><strong>क्रव्यादांस् तु मृगान् हत्वा धेनुं दद्यात् पयस्विनीम् ।</strong></li>
</ul>
<blockquote>
<p>अक्रव्यादान् वत्सतरीम् उष्ट्रं हत्वा तु कृष्णलम् ॥ ११।१३७ ॥**</p>
</blockquote>
<p><strong>क्रव्यादास्</strong> तरक्षुसिंहमृगादयः । <strong>अक्रव्यादाः</strong> रुरुपृषतादयः । <strong>धेनुर्</strong> गौर् एव । <strong>कृष्णलं</strong> विशिष्टपरिमाणं सुवर्णम् । दण्डाधिकारशास्त्रपरिभाषा, अन्यत्र लौकिकम् एव: &ldquo;शतकृष्णलं घृतम् आयुष्कामः&rdquo; इति ॥ ११।१३७ ॥</p>
<ul>
<li><strong>जीनकार्मुकबस्तावीन् पृथग् दद्याद् विशुद्धये ।</strong></li>
</ul>
<blockquote>
<p>चतुर्णाम् अपि वर्णानां नरीर् हत्वानवस्थिताः ॥ ११।१३८ ॥**</p>
</blockquote>
<p><strong>अनवस्थिताः</strong> । बहुभिः संगच्छमाना वेश्यावृत्तम् आचरन्त्यो <strong>ऽनवस्थिता</strong> भवन्ति । न पुनः शास्त्रातिक्रममात्रम्, तथा सति न परपुरुषसंप्रयोग एव लभ्यन्ते । वर्णक्रमेण <strong>जीना</strong>दिदानात्, <strong>जीनं</strong> चर्मपुटं मुटकादारादिप्रयोजनम् । <strong>कार्मुकं</strong> धनुः । <strong>बस्तः</strong> छागः । <strong>अविर्</strong> मेषः । <strong>पृथग्</strong>ग्रहणं लिङ्गाद् उक्तं न[^२०८] समुदाये प्रायश्चित्तम् इति ।</p>
<ul>
<li>
<p><span style="text-decoration:underline;">केचिद्</span> &ldquo;गत्वा&rdquo; इति पठन्ति ।</p>
</li>
<li>
<p><span style="text-decoration:underline;">तद् अयुक्तम्</span>, हिंसाप्रकरणात् ॥ ११।१३८ ॥</p>
</li>
<li>
<p><strong>दानेन वधनिर्णेकं सर्पादीनाम् अशक्नुवन् ।</strong></p>
</li>
</ul>
<blockquote>
<p>एकैकशश् चरेत् कृच्छ्रं द्विजः पापापनुत्तये ॥ ११।१३९ ॥**</p>
</blockquote>
<p><strong>निर्णेकः</strong> शुद्धिः । हिंसायां <strong>दानं</strong>[^२०९] मुख्यम् इति दर्शयति । न च तस्य <strong>एकैकश</strong> इति लिङ्गात् केचित् समुदाये ऽपीति । <strong>द्विज</strong> इत्यादि पादपूरणं । अविशेषग्रहणे <strong>कृच्छ्र</strong>शब्दं प्राजापत्य इति स्मरन्ति ॥ ११।१३९ ॥</p>
<ul>
<li><strong>अस्थिमतां तु सत्त्वानां सहस्रस्य प्रमापणे ।</strong></li>
</ul>
<blockquote>
<p>पूर्णे चानास्य् अनस्थ्नां तु शूद्रहत्याव्रतं चरेत् ॥ ११।१४० ॥**</p>
</blockquote>
<p>स्वल्पशरीरत्वम् इह्<strong>आस्थिमत्त्वम्</strong>, अनस्थिसाहचर्यात् । <strong>अनः</strong> शकटस् तत्संख्यानम् एतत् । ॥ ११।१४० ॥</p>
<p><em>उक्तार्थे सत्य् एव</em>[^२१०] ।</p>
<ul>
<li><strong>किंचिद् एव तु विप्राय दद्याद् अस्थिमतां वधे ।</strong></li>
</ul>
<blockquote>
<p>अनास्थ्नां चैव हिंसायां प्राणायामेन शुध्यति ॥ ११।१४१ ॥**</p>
</blockquote>
<p><strong>किंचिद्</strong> इति स्वल्पधनम् उच्यत्,। परिमाणतः प्रयोजनतो मूल्यतश् च । पूर्वेषाम् एव प्रत्येकवध एतत् । अनुक्तनिष्कृतयश् चानस्थिमन्तो[^२११] ज्ञेयाः । आत्मनिरोधः <strong>प्राणायामः</strong> । मलिनीयेषु यत् कृमिकीटवयोग्रहणं (म्ध् ११।६९) तद् उपचितग्रहपरिमाणार्थम् । इदं तु ये[^२१२] क्षुद्रा मशकादयः ॥ ११।१४१ ॥</p>
<ul>
<li><strong>फलदानाम् तु वृक्षाणां छेदने जप्यम् ऋक्शतम् ।</strong></li>
</ul>
<blockquote>
<p>गुल्मवल्लीलतानां च पुष्पितानां च वीरुधाम् ॥ ११।१४२ ॥**</p>
</blockquote>
<p><strong>फलदा</strong> आम्रकण्टक्यादयः । <strong>ऋक्शत</strong>जपो[^२१३] द्विजानाम् । शूद्रस्य तर्हि किम् ।</p>
<ul>
<li>
<p><span style="text-decoration:underline;">केचिद्</span> आहुः: &ldquo;इन्धनार्थम् अशुष्काणाम्&rdquo; (म्ध् ११।६४) इति उपपातकप्रायश्चित्तम् ।</p>
</li>
<li>
<p><span style="text-decoration:underline;">तच् च न</span>, अतिमहत्त्वात् ।</p>
</li>
<li>
<p><span style="text-decoration:underline;">यदि न</span> तद् भवति किम् अर्थं तर्ह्य् उपपातकेषूपदेशः ।</p>
</li>
<li>
<p><span style="text-decoration:underline;">भूयोभूयः</span> प्रवृत्तौ[^२१४] स्याद् इति ।</p>
</li>
<li>
<p>तस्माच् छूद्रस्य द्विरात्रत्रिरात्रादीत्य् एव कल्पयेत् ।</p>
</li>
</ul>
<blockquote>
<p>गुल्मादयो** व्याख्याताः । **लता** वृक्षशाखाः ॥ ११।१४२ ॥</p>
</blockquote>
<ul>
<li><strong>अन्नाद्यजानां सत्त्वानां रसजानां च सर्वशः ।</strong></li>
</ul>
<blockquote>
<p>फलपुष्पोद्भवानां च घृतप्राशो विशोधनम् ॥ ११।१४३ ॥**</p>
</blockquote>
<p><strong>अन्नायाद्</strong>[^२१५] भक्तसक्त्वादेश् चिरस्थिताद् यानि जायन्ते <strong>सत्त्वानि</strong> प्रानिनः । <strong>रसजानाम्</strong> इति गुडोदश्विदादिभ्यः । उदुम्बरमशकादीनि <strong>फलपुष्पोद्भवानि</strong> । <strong>घृतप्राशः</strong> अशनप्रारम्भे घृतं पातव्यम् । <strong>प्र</strong>शब्द आदिकर्मणि । तेन न प्राकृतं भोजनं निवर्तते, यथा पयोव्रतादौ । यथा चैते प्राणिनः क्षुद्रजन्तवः, येषां वधे प्राणायाम उक्तः । तदपेक्षयोपवासो ऽतिमहान् । तस्माद् आचमनवत् घृतप्राशनम् ॥ ११।१४३ ॥</p>
<ul>
<li><strong>कृष्टजानाम् ओषधीनां जातानां च स्वयं वने ।</strong></li>
</ul>
<blockquote>
<p>वृथालम्भे ऽनुगच्छेद् गां दिनम् एकं पयोव्रतः ॥ ११।१४४ ॥**</p>
</blockquote>
<p>फालकुद्दालादिना याः <strong>कृष्टे</strong> <strong>जायन्ते</strong>, याश् च <strong>स्वयं वने</strong>, तासां <strong>वृथालम्भे</strong> गवादिप्रयोजनेन विना छेदनम् । <strong>गवानुगमनम्</strong> । <strong>दिनम् एकं</strong> परमहर्षाय परिचर्यते । <strong>पयोव्रतं</strong> भोजनान्तरनिवृत्तिः ॥ ११।१४४ ॥</p>
<ul>
<li><strong>एतैर् व्रतैर् अपोह्यं स्याद् एनो हिंसासमुद्भवम् ।</strong></li>
</ul>
<blockquote>
<p>ज्ञानाज्ञानकृतं कृत्स्नं शृणुतानाद्यभक्षणे ॥ ११।१४५ ॥**</p>
</blockquote>
<p><strong>हिंसासमुभवं</strong> हिंसात उत्पन्नम् <strong>एनः</strong> पापम् <strong>एतैर्</strong> अनन्तरोक्तैः प्रायश्चित्तैर् <strong>अपोह्यम्</strong> अपनोद्यम् । बुद्धिपूर्वकृतम् अबुद्धिपूर्वकृतं वा । <strong>अनाद्यभक्षणे</strong> ऽभक्ष्यभक्षणे यथा पापम् अपोह्यते तथा <strong>शृणुत</strong> ॥ ११।१४५ ॥</p>
<ul>
<li><strong>अज्ञानाद् वारुणीं पीत्वा संस्कारेणैव शुध्यति ।</strong></li>
</ul>
<blockquote>
<p>मतिपूर्वम् अनिर्देश्यं प्राणान्तिकम् इति स्थितिः ॥ ११।१४६ ॥**</p>
</blockquote>
<p>मेखलादीनां निषेधाद् उपनयनं विज्ञायते (च्ड़्। म्ध् ११।१५१) । तच्[^२१६] च स्मृत्यन्तरात् तप्तकृच्छ्रसहितम् । एवं हि गौतमः: &ldquo;अमत्या मद्यपाने पयोघृतम् उदकं वायुं प्रति[^२१७] त्र्यहं तप्तानि सकृच्छ्रास् ततो ऽस्य संस्कारः&rdquo; (ग्ध् २३।२) । सुरा चात्र न पैष्टी, किं तर्हि, गौडी माध्वी वा[^२१८] । कुत एतत् । स्मृत्यन्तरदर्शनात्:</p>
<ul>
<li>
<p>प्रमादान् मद्यम् असुरां सकृत् पीत्वा द्विजोत्तमः ।</p>
</li>
<li>
<p>गोमूत्रयावकाहारो दशरात्रेण शुध्यति ॥</p>
</li>
</ul>
<p>पैष्ट्याश् च प्रमादपाने प्रत्यवायप्रायश्चित्तात्[^२१९] । व्रतं विधितो विज्ञाय संवत्सरं कणभक्षश् चान्द्रायणाभ्यासो वा ।</p>
<ul>
<li>
<p><strong>मतिपूर्वं</strong> तयोर् अपि पान एतद् <strong>अनिर्देश्यम्</strong> । किं तर्हि, येन <strong>प्राणानाम् अन्तो</strong> भवति । किं तत् । यत्[^२२०] मुख्यायाः सुराया उक्तम्[^२२१] । अभ्यासे चैतद् द्रष्टव्यम् । &ldquo;सकृत्पाने असुरामद्यपाने[^२२२] चान्द्रायणम् अभ्यसेत्&rdquo;[^२२३] इति ।</p>
</li>
<li>
<p>इयम्[^२२४] अत्र व्यवस्था । बुद्धिपूर्वं पैष्ट्याः पाने प्राणान्तम् एव । तस्या एवाबुद्धिपूर्वं सकृत्पाने कणभक्षणचान्द्रायणाभ्यासः । अबुद्धिपूर्वे ऽप्य् असकृत्पाने बुद्धिपूर्ववत्[^२२५] । अन्येषां तु मद्यानां[^२२६] बुद्धिपूर्वत्वे चान्द्रायणम् अभ्यसेद् इति । अबुद्धिपूर्वं सकृत्पाने तप्तकृच्छ्रसंस्कारगोमूत्रयावकद्रव्याणि[^२२७] । अबुद्धिपूर्वम् असकृत्पाने पैष्टीवत् ॥ ११।१४६ ॥</p>
</li>
<li>
<p><strong>अपः सुराभाजनस्था मद्यभाण्डस्थितास् तथा ।</strong></p>
</li>
</ul>
<blockquote>
<p>पञ्चरात्रं पिबेत् पीत्वा शङ्खपुष्पीशृतं**[^२२८]** पयः ॥ ११।१४७ ॥**</p>
</blockquote>
<p>यत्र सुरारसो ऽनुभूयते तत्र तद्भाजनस्थानाम् अपां पाने प्रायश्चित्तम् एतत् ।</p>
<ul>
<li>
<p><span style="text-decoration:underline;">ननु</span> च मद्यशब्दस्य सामान्यशब्दत्वान् <strong>मद्यभाण्डस्थिता</strong> इत्य् एव सिद्धे <strong>अपः</strong> <strong>सुरे</strong>त्यादि न वक्तव्यम् ।</p>
</li>
<li>
<p><span style="text-decoration:underline;">सत्यम्</span>, यदि[^२२९] सुरामद्ययोर् मद्यपाने ऽत्यन्तप्रायश्चित्तभेदो न स्यात् । सति तस्मिन् कल्पनायाश् चानुज्ञातत्वात्,सुराभाजनस्थानाम् अधिकतरण् स्याद्[^२३०] अतः कल्पनानिवृत्त्यर्थं[^२३१] समप्रायश्चित्तवचनम् ।</p>
</li>
<li>
<p><strong>पञ्चरात्रं</strong> <strong>सङ्खपुष्पीशृतं</strong>[^२३२] पयः । <strong>शृत</strong>ग्रहणात् पयः क्षीरम् एव । क्षीरहविषोर् एव शृतशब्दः साधुः । सङ्खपुष्पीनाम् औषधिः । तया पिष्टं[^२३३] क्वथितं पञ्चाहानि पयः पातव्यम् ॥ ११।१४७ ॥</p>
</li>
<li>
<p><strong>स्पृष्ट्वा दत्वा च मदिरां विधिवत् प्रतिगृह्य च ।</strong></p>
</li>
</ul>
<blockquote>
<p>शूद्रोच्छिष्टाश् च पीत्वापः कुशवारि पिबेत् त्र्यहम् ॥ ११।१४८ ॥**</p>
</blockquote>
<p><strong>विधिवत् प्रतिगृह्य</strong> स्वस्तिवाचनिकेन । एवं <strong>दत्वे</strong>त्य् अपि । व्रीह्यादौ न दोषः । <strong>कुशो</strong> दर्भः ॥ ११।१४८ ॥</p>
<ul>
<li><strong>ब्राह्मणस् तु सुरापस्य गन्धम् आघ्राय सोमपः ।</strong></li>
</ul>
<blockquote>
<p>प्राणान् अप्सु त्रिर् आयम्य घृतं प्राश्य विशुध्यति ॥ ११।१४९ ॥**</p>
</blockquote>
<p><strong>सुरापस्य गन्धम्</strong> इति सुराया एव जाठरेणागिना धातुभिश् च संयोगेन गन्धघ्राणे लघीयः । भाण्डान्तरस्थितायाः प्राप्तिर् अघ्रायैव ।</p>
<ul>
<li>
<p><span style="text-decoration:underline;">अन्ये तु</span> व्याचक्षते । सुरापस्य ब्राह्मणस्य आघ्राणे ऽप्य् एतद् एव ।</p>
</li>
<li>
<p><strong>सोमप</strong> इति वचनाद् दर्शपूर्णमासयाजिनः कल्पे न । <strong>घृतं प्राश्येति</strong> । अत्रापि न भोजनान्तरनिवृत्तिः । <strong>सुरा</strong>ग्रहणान् न मद्यस्य ॥ ११।१४९ ॥</p>
</li>
<li>
<p><strong>अज्ञानात् प्राश्य विण्मूत्रं सुरासंस्पृष्टम् एव च ।</strong></p>
</li>
</ul>
<blockquote>
<p>पुनः संस्कारम् अर्हन्ति त्रयो वर्णा द्विजातयः ॥ ११।१५० ॥**</p>
</blockquote>
<p><strong>विण्मूत्र</strong>ग्रहणं रेतस उपलक्षणार्थम् । स्मृत्यन्तरे &ldquo;पुरीषकुणपरेतसां प्राशने चैवम्&rdquo; (ग्ध् २३।३) इति । किंजातीयविण्मूत्रपाशन एतत् । मनुष्याणाम् एव । अन्येषां तु वक्ष्यामः । अत्रापि तप्तकृच्छ्रं समुच्चीयते । दर्शितश् च हेतुः[^२३४] । <strong>द्विजातय</strong> इति विवक्षितं । शूद्रस्यान्यद् वक्ष्यामः । <strong>अज्ञानाद्</strong> इत्य् अनुवादः । को हि ज्ञात्वा विण्मूत्रम् अश्नीयात् । यथा मद्यपान एतद् एवोक्तम् &ldquo;मद्यं भुक्त्वा चरेत् कृच्छ्रम्&rdquo; इति, यदि तु संस्करो भवति तदा वचनात् तुल्यम् एव ॥ ११।१५० ॥</p>
<ul>
<li><strong>वपनं मेखला दण्डो भैक्ष्यचर्या व्रतानि च ।</strong></li>
</ul>
<blockquote>
<p>निवर्तन्ते द्विजातीनां पुनःसंस्कारकर्मणि ॥ ११।१५१ ॥**</p>
</blockquote>
<p><strong>व्रतानि</strong> वेदव्रतानि ।</p>
<ul>
<li>
<p><span style="text-decoration:underline;">तद् अयुक्तम्</span> । ग्रहणार्थत्वात् तेषां कुतः प्राप्तिः ।</p>
</li>
<li>
<p><span style="text-decoration:underline;">तस्माद्</span> यान्य् उपनयनकाले &ldquo;मा दिवा स्वाप्सीः सायं प्रातः समिधम् आदध्या आचार्याधीनो भव&rdquo; इत्य् एवमादीनि च व्रतानि । तानि[^२३५] <strong>निवर्तन्ते</strong> ॥ ११।१५१ ॥</p>
</li>
<li>
<p><strong>अभोज्यानां तु भुक्त्वान्नं स्त्रीश्रूद्रोच्छिष्टम् एव च ।</strong></p>
</li>
</ul>
<blockquote>
<p>जग्ध्वा मांसम् अभक्ष्यं च सप्तरात्रं यवान् पिबेत् ॥ ११।१५२ ॥**</p>
</blockquote>
<p>येषाम् अन्नं न भुज्यते ते <strong>ऽभोज्याः</strong> पुरुषा अश्रोतियस्त्रीसंग्रामजीव्ययाज्ययाजकादयः । <strong>शूद्र</strong>जातिग्रहणाद् एव जातिनिर्देशात् स्त्रीग्रहणे लब्धे सवर्णार्थं स्त्रीग्रहणं विज्ञेयम्[^२३६] । <strong>उच्छिष्टं</strong> तदास्यस्पृष्टम्[^२३७] । यच् च &ldquo;नित्यम् आस्यं शुचि स्त्रीणाम्&rdquo; (म्ध् ५।१२८) इति, तस्य विषयो दर्शितः । <strong>शूद्रोच्छिष्टानाम्</strong> अपां पाने पूर्वत्र कुशवार्य् उक्तम् (म्ध् ११।१४७) । इह तु <strong>सप्तरात्रं यवान्</strong> इति । आगामिकत्वाद्[^२३८] अस्यार्थस्योभयत्र भक्ताद्युच्छिष्टभोजने इदं[^२३९] द्रष्टव्यम् । <strong>अभक्ष्यं मांसं</strong> प्लवहंसचक्रवाकादीनाम् । इदं तु बुद्धिपूर्वकम् अभ्यासभक्षणे द्रष्टव्यम् । अन्यत्र &ldquo;शेषेषूपवसेद् अहः&rdquo; (म्ध् ५।२०) इति । एतद् एव पयः पीत्वा, सूकरोष्ट्रादिभ्यो अन्यत्र, तत्र प्रतिपदं प्रायश्चित्तान्तराम्नानात् । सक्तुपानं यावकपानं[^२४०] भवत्य् एव ॥ ११।१५२ ॥</p>
<ul>
<li><strong>शुक्तानि च कषायांश् च पीत्वा मेध्यान्य् अपि द्विजः ।</strong></li>
</ul>
<blockquote>
<p>तावद् भवत्य् अप्रयतो यावत् तन् न व्रजत्य् अधः ॥ ११।१५३ ॥**</p>
</blockquote>
<p><strong>अमेध्यानि शुक्तानि</strong> &ldquo;दधि भक्ष्यं च शुक्तेषु&rdquo; (म्ध् ५।१०) इत्याद्यनुज्ञातानि[^२४१] । दध्नस् तु सत्य् अपि शुक्तत्वे भक्ष्यताया विहितत्वान् नैष विधिः । पवित्रं हि तद् इति स्मरन्ति । <strong>काषाया</strong> वैद्यकप्रसिद्धा अनेकौषधिसंयोगेन ये क्वाथ्यन्ते । <strong>अप्रयतो</strong> ऽशुचिः । <strong>यावद् व्रजत्य् अधः</strong> । अधोगमनं जीर्णानां मूत्रपुरीषभागेन निष्क्रमणम्[^२४२] । यदि वा पक्षाशयप्राप्तिः ॥ ११।१५३ ॥</p>
<ul>
<li><strong>विड्वराहखरोष्ट्राणां गोमायोः कपिकाकयोः ।</strong></li>
</ul>
<blockquote>
<p>प्रास्य मूत्रपुरीषाणि द्विजश् चान्द्रायणं चरेत् ॥ ११।१५४ ॥**</p>
</blockquote>
<p>विशेषानुपदेशाद् अमत्या वा तुल्यम् एव च युक्तम् अमत्या[^२४३] लाघवकल्पनात् ॥ ११।१५४ ॥</p>
<ul>
<li><strong>शुष्काणि भुक्त्वा मांसानि भौमानि कवकानि च ।</strong></li>
</ul>
<blockquote>
<p>अज्ञातं चैव सूनास्थम् एतद् एव व्रतं चरेत् ॥ ११।१५५ ॥**</p>
</blockquote>
<p><strong>शुष्काणि</strong> वल्लूरादीनि । <strong>भौमानीति</strong> कोटरजातानाम् अनिषेधार्थम् । <strong>अज्ञातं</strong> मेषस्य महिषस्येति प्रकृतेर् अज्ञानात् । <strong>सूना</strong> घातस्थानम् । यत्र विक्रयार्थं पशवो हन्यन्ते । अतो ऽन्यत्र स्थितस्य लघुप्रायश्चित्तम् ।</p>
<ul>
<li>
<p><span style="text-decoration:underline;">ननु</span> <strong>सूनास्थ</strong> इति वचनाद् अन्यत्र स्थितस्य प्रायश्चित्ताभाव एव युक्तः ।</p>
</li>
<li>
<p><span style="text-decoration:underline;">नैतद्</span> एवम् । सौनम् इत्य् अविशेषेण प्रतिषेधात् । प्रायश्चित्ते तु <strong>स्थ</strong>ग्रहणात् तदुत्थितस्य[^२४४] गुरुलघुभावो युक्ततरः । तद् एव चान्द्रायणम् । ज्ञाते तु जातिविशेषे ऽभ्यासे सप्तरात्रं यावकपानम् । &ldquo;सेषेषूपवसेद् अहः&rdquo; (म्ध् ५।२०) इति ॥ ११।१५५ ॥</p>
</li>
<li>
<p><strong>क्रव्यादसूकरोष्ट्राणां कुक्कुटानां च भक्षणे ।</strong></p>
</li>
</ul>
<blockquote>
<p>नरकाकखराणां च तप्तकृच्छ्रं विशोधनम् ॥ ११।१५६ ॥**</p>
</blockquote>
<p><strong>चे</strong>ति पूर्वश्लोको ऽत्राकृष्यते । तेन विड्वराहादीनां भक्षण एतद् एव । द्वितीयेन <strong>च</strong>शब्देन[^२४५] क्रव्यादादीनां[^२४६] विण्मूत्रप्राशने यद् एव विड्वराहादीनाम् । स्मृत्यन्तरे च नरमात्राधिकारेणेह <strong>द्विज</strong>ग्रहणम् अविवक्षितम् &ldquo;द्विजश् चान्द्रायणम्&rdquo; (म्ध् ११।१५४) इति ।</p>
<ul>
<li>
<p>एवम् इयं द्विश्लोकी बिडालकाकेति (म्ध् ११।१५९) अत्रापेक्षते[^२४७] । अतश् चैतेषाम् अप्य् उच्छिष्टप्राशने बिदालादिवत् । ततो ऽस्यां त्रिश्लोक्यां समुद्दिष्टम् । मूत्रपुरीषं च सर्वेषां प्रतिषिद्धम् । अतश् च यत् क्रव्य्दानां मूत्रपुरीषप्राशने तद् बिडालादीनाम् अपि ॥ ११।१५६ ॥</p>
</li>
<li>
<p><strong>मासिकान्नं तु यो ऽश्नीयाद् असंआवर्तको द्विजः ।</strong></p>
</li>
</ul>
<blockquote>
<p>स त्रीण्य् अहान्य् उपवसेद् एकाहं चोदके वसेत् ॥ ११।१५७ ॥**</p>
</blockquote>
<p><strong>मासिकम्</strong> एकोद्दिष्टश्राद्धम्, &ldquo;अकृते[^२४८] सपिण्डीकरणे प्रतिमासं तु वत्सरम्&rdquo; इति । आमावास्यस्य तु मासिकव्यपदेशे ऽप्य् अनुज्ञातत्वात्, &ldquo;कामम् अभ्यर्थितो ऽश्नीयात्&rdquo; (म्ध् २।१८९) इति कुतः प्रायश्चित्तम् ।</p>
<ul>
<li>
<p><span style="text-decoration:underline;">अन्ये</span> त्व् अभ्यर्थितस्यानुज्ञानाद् अनभ्यर्थ्यमानस्योक्तम् एवेत्य् आहुः ।</p>
</li>
<li>
<p><strong>असमावर्तको</strong> गुरुकुले तिष्ठन्न् अर्थाद् ब्रह्मचार्य् उच्यते । त्र्यहाद् अन्यतरस्मिन्न् अहन्य् <strong>उदके वसेत्</strong> । त्र्यहस्यैव बुद्धौ स्थितत्वात् तर्हि चतुर्थम् अहस् तद् दिवसः ॥ ११।१५७ ॥</p>
</li>
<li>
<p><strong>व्रतचारी</strong>[^२४९]** तु यो ऽश्नीयान् मधु मांसं कथंचन ।**</p>
</li>
</ul>
<blockquote>
<p>स कृत्वा प्राकृतं कृच्छ्रं व्रतशेषं समापयेत् ॥ ११।१५८ ॥**</p>
</blockquote>
<p><strong>व्रतचारी</strong>[^२५०] प्रयुक्तो ब्रह्मचर्याश्रमस्थ एव । <strong>कथंचन</strong> आपद्य् अपीत्य् अर्थः । &ldquo;प्राणानाम् एव चात्यये&rdquo; (म्ध् ५।२७) इत्य् आपदि विधानात्, असति दोषे न तनिर्घातार्थम् एतत् प्रायश्चित्तम् । किं तर्हि, निमित्तमात्रपर्यवसायि वचनात् क्रियते । <strong>प्राकृतं</strong> प्राजापत्यम्, प्रकृतौ भवं प्राकृतम् । सर्वकृच्छ्राणां प्रकृतित्वाद् एवम् उच्यते । <strong>व्रतशेषं समापयेत्</strong> । अकृतप्रायश्चित्तस्यावशिष्टव्रतसमाप्ताव् अनधिकारम् आह[^२५१] ॥ ११।१५८ ॥</p>
<ul>
<li><strong>बिडालकाकाखूच्छिष्टं जग्ध्वा श्वनकुलस्य च ।</strong></li>
</ul>
<blockquote>
<p>केशकीटावपन्नं च पिबेद् ब्रह्मसुवर्चलाम् ॥ ११।१५९ ॥**</p>
</blockquote>
<p><strong>आखुर्</strong> मूषकः । <strong>अवपन्नम्</strong> एतत्संपर्कदूषितम् । <strong>ब्रह्मसुवर्चलां</strong> पिष्ट्वोदकेन सह <strong>पिबेद्</strong> एकाहम् अविशेषात् तेनैव शास्त्रार्थस्य कृतत्वात् ॥ ११।१५९ ॥</p>
<ul>
<li><strong>अभोज्यम् अन्नं नात्तव्यम् आत्मनः शुद्धिम् इच्छता ।</strong></li>
</ul>
<blockquote>
<p>अज्ञानभुक्तं तूत्तार्यं शोध्यं वाप्य् आशु शोधनैः ॥ ११।१६० ॥**</p>
</blockquote>
<p>आद्यो ऽर्धः श्लोको ऽनुवादः । <strong>अज्ञातभुक्त</strong>शुद्ध्यर्थम् इत्य् एतद् विधीयते । समन्तरं <strong>तूत्तार्यं</strong>[^२५२] वमितव्यम् इत्य् अर्थः । क्षिप्रं वा <strong>शोधनैः</strong> प्रायश्चित्तैः <strong>सोध्यम्</strong> ।</p>
<ul>
<li>
<p><span style="text-decoration:underline;">अन्ये तु</span> शोधनानि हरीतक्यादीनि रेचनान्य् आहुः, गौतमीयं[^२५३] चेदम् उदाहरन्ति: &ldquo;अभोज्यभोजने निष्पुरीषीभावः&rdquo;[^२५४] (ग्ध् २३।२३) इति ।</p>
</li>
<li>
<p><span style="text-decoration:underline;">तद् एतद्</span> असाधकम् । उपवासेनापि निष्पुरीषत्वोपपत्तेः । तस्माद् अवान्तौ[^२५५] यथाश्रुतप्रायश्चित्तम् एव वेदितव्यम् ॥ ११।१६० ॥</p>
</li>
<li>
<p><strong>एषो ऽनाद्यादनस्योक्तो व्रतानां विविधो विधिः ।</strong></p>
</li>
</ul>
<blockquote>
<p>स्तेयदोषापहर्तॄणां व्रतानां श्रूयतां विधिः ॥ ११।१६१ ॥**</p>
</blockquote>
<p><strong>व्रतानाम् अनाद्यादनस्य</strong> अभक्ष्यभक्षणस्य । <strong>स्तेयं</strong> तद्दोषसमस्तम् अपहरन्ति यानि व्रतानि तेषाम् इदानीं <strong>विधिर्</strong> उच्यते ॥ ११।१६१ ॥</p>
<ul>
<li><strong>धान्यान्नधनचौर्याणि कृत्वा कामाद् द्विजोत्तमः ।</strong></li>
</ul>
<blockquote>
<p>स्वजातीयगृहाद् एव कृच्छ्राब्देन विशुध्यति ॥ ११।१६२ ॥**</p>
</blockquote>
<p><strong>द्विजोत्तम</strong>ग्रहणं प्रदर्शनार्थं क्षत्रियादीनाम् अपि । द्विजोत्तमशब्दसंनिपाताच् च <strong>स्वजातीयगृहाद्</strong> इति ब्राह्मणगृहाद् विज्ञायते । तेनैतद् उक्तं भवति । सर्व एव वर्णा ब्राह्मणगृहात् धनं हृत्वा <strong>कृच्छ्राब्देन</strong> शुध्येयुः । <strong>धन</strong>ग्रहणात् सर्वस्मिन् धने सिद्धे[^२५६] <strong>धान्यान्न</strong>ग्रहणं सद्धान्यार्थम् । अल्पसाराणाम् अन्यं विधिं वक्ष्यति । अतः सारभूतप्रधानद्रव्यापहरण इदं विज्ञायते ।</p>
<ul>
<li>
<p><span style="text-decoration:underline;">तेषां</span>[^२५७] हि परस्परद्रव्यापहरणे ब्राह्मणस्य तदीयधनापहारे कतरत् प्रायश्चित्तम् ।</p>
</li>
<li>
<p><span style="text-decoration:underline;">उच्यते</span> । हिंसाप्रायश्चित्तवत् तुर्याष्टमादिभागकल्पना कर्तव्या । क्षत्रियस्य धने त्रीन्, वैश्यस्य सार्धम्, शूद्रस्य द्वाविंशतिरात्रं वा ।</p>
</li>
<li>
<p>कियत्परिमाणे[^२५८] धान्ये ऽपहृते ।</p>
</li>
<li>
<p>दशभ्यः कुम्भेभ्यः किंचिदूने, महत्त्वात् प्रायश्चित्तस्य । धनम् आप्य् एवं कालं न कल्पनेति विज्ञेयम् ।</p>
</li>
<li>
<p><strong>कामाद्</strong> इति श्लोकपूरणम् । न ह्य् अकामस्य परधनहरणसंभवः । <strong>धान्यं</strong> व्रीह्यादि तद् एवापहृतम् । <strong>अन्नं</strong> सिद्धम्[^२५९] । धान्यादीनां प्रत्येकं हरणे त्र्यब्दं कृच्छ्रम् ।</p>
</li>
<li>
<p><span style="text-decoration:underline;">केचिच्</span> च समुदायहरणे प्रायश्चित्तम् इच्छन्ति, गरीयो ह्य् एतत् ॥ ११।१६२ ॥</p>
</li>
<li>
<p><strong>मनुष्याणां तु हरणे स्त्रीणां क्षेत्रगृहस्य च ।</strong></p>
</li>
</ul>
<blockquote>
<p>कूपवापीजलानां च शुद्धिश् चान्द्रायणं स्मृतम् ॥ ११।१६३ ॥**</p>
</blockquote>
<p><strong>मनुष्याणां</strong> दासानाम् । <strong>स्त्रीणां</strong> दासीनाम् । <strong>क्षेत्रं</strong> भूभागो व्रीह्यादिधान्योत्पत्तिस्थानम्[^२६०] । <strong>कूपवाप्योर्</strong> <strong>जल</strong>शब्दः प्रत्येकम् अभिसंबध्यते । उद्धृतोदकस्येरणादिस्थस्यापहरणे एतद्[^२६१] भवति । <strong>जल</strong>ग्रहणाच् छुष्कयोः कूपवाप्योर् विध्यन्तरम् । <strong>वापी</strong> खाते तडागे च[^२६२] ॥ ११।१६३ ॥</p>
<ul>
<li><strong>द्रव्याणाम् अल्पसाराणां स्तेयं कृत्वान्यवेश्मनि</strong>[^२६३]** ।**</li>
</ul>
<blockquote>
<p>चरेत् सान्तपनं कृच्छ्रं तन् निर्यात्यात्मशुद्धये ॥ ११।१६४ ॥**</p>
</blockquote>
<p><strong>अल्पसाराणि</strong> न चिरम् अवतिष्ठन्ते, स्वल्पमूल्यानि च मृन्मयानि स्थालीपिठरादीनि दारुमयानि द्रोणाढकादीनि अयोमयानि लेपनीकुद्दालकादीनि । <strong>वेश्मनीति</strong> गृहस्थितापहारे भूयान् दोषः । न तथा खलक्षेत्रादिगते । <strong>निर्यात्य</strong> दत्वा । सर्वशेषश् चायं विशेषाभावात् । यत्र त्व् अपहृतं दातुम् अशक्यं तत्र द्विगुणं प्रायश्चित्तम् ॥ ११।१६४ ॥</p>
<ul>
<li><strong>भक्ष्यभोज्यापहरणे यानशय्यासनस्य च ।</strong></li>
</ul>
<blockquote>
<p>पुष्पमूलफलानां च पञ्चगव्यं विशोधनम् ॥ ११।१६५ ॥**</p>
</blockquote>
<p><strong>यानं</strong> गन्त्र्यादि । <strong>शय्या</strong> खट्वादि । <strong>आसनं</strong> बृस्यासंदीपट्टादि । <strong>भक्ष्यभोज्ययोः</strong> खरविशदतद्वैपरीत्येन भेदो विज्ञेयः । <strong>भक्ष्यं</strong> मोदकशष्कुल्यादि । <strong>भोज्यं</strong> यावकादि । <strong>पञ्चगव्यं</strong> प्रसिद्धम् । अत्राप्य् एकाहम् एव ॥ ११।१६५ ॥</p>
<ul>
<li><strong>तृणकाष्ठद्रुमाणां च शुष्कान्नस्य गुडस्य च ।</strong></li>
</ul>
<blockquote>
<p>चेलचर्मामिषाणां च त्रिरात्रं स्याद् अभोजनम् ॥ ११।१६६ ॥**</p>
</blockquote>
<p><strong>तृणा</strong>दीनां पूर्वस्मात् यानादेर् अधिकहरणे प्रायश्चित्तम् एतत् । <strong>काष्ठम्</strong> अघटितं वंशस्तम्भादि, द्रुमसाहचर्यात् । <strong>वेश्मतः</strong>वृक्षः । <strong>शुष्कान्नं</strong> तण्डुलादि भ्रष्टयवा वा । <strong>गुड</strong>ग्रहणं स्वविकरार्थम् । तेन खण्डमत्स्यण्डिकादेर् ग्रहणम् । <strong>चैलं</strong> वस्त्रं बहूनाम् &ldquo;उत्तमानां च वाससाम्&rdquo; (म्ध् ८।३२१) । प्रागुक्तेन धनग्रहणेन कृच्छ्रादेः । <strong>चर्म</strong> कवचम् । <strong>मांसम्</strong> आमिषम् ॥ ११।१६६ ॥</p>
<ul>
<li><strong>मणिमुक्ताप्रवालानां ताम्रस्य रजतस्य च ।</strong></li>
</ul>
<blockquote>
<p>अयःकांस्योपलानां च द्वादशाहं कणान्नता ॥ ११।१६७ ॥**</p>
</blockquote>
<p>स्वल्पबहुत्वापेक्षया च कालह्रासः सकृदावृत्तौ च ॥ ११।१६७ ॥</p>
<ul>
<li><strong>कार्पासकीटजोर्णानां द्विशफैकखुरस्य</strong>[^२६४]** च ।**</li>
</ul>
<blockquote>
<p>पक्षिगन्धौषधीनां च रज्ज्व्याश् चैव त्र्यहं पयः ॥ ११।१६८ ॥**</p>
</blockquote>
<p><strong>कीटजाः</strong> पट्टाः । <strong>द्विशफा</strong> गवादयः । <strong>एकखुरा</strong> अश्वादयः । <strong>पक्षिणः</strong> शुकश्येनादयः । <strong>रज्जुः</strong> कूपादेर् उदकोदंचनी ॥ ११।१६८ ॥</p>
<ul>
<li><strong>एतैर् व्रतैर् अपोहेत पापं स्तेयकृतं द्विजः ।</strong></li>
</ul>
<blockquote>
<p>अगम्यागमनीयं तु व्रतैर् एभिर् अपानुदेत् ॥ ११।१६९ ॥**</p>
</blockquote>
<p>उक्तार्थः श्लोकः ॥ ११।१६९ ॥</p>
<ul>
<li><strong>गुरुतल्पव्रतं कुर्याद् रेतः सिक्त्वा स्वयोनिषु ।</strong></li>
</ul>
<blockquote>
<p>सख्युः पुत्रस्य च स्त्रीषु कुमारीष्व् अन्त्यजासु च ॥ ११।१७० ॥**</p>
</blockquote>
<p><strong>गुरुतल्पव्रतम्</strong> इत्य् अविशेषवचने ऽपि, न तेन &ldquo;स्वप्यात्&rdquo;[^२६५] (म्ध् ११।१०३) इत्येवमाद्य् अतिदिश्यते, अपि तु &ldquo;प्राजापत्यं चरेद् अब्दम्&rdquo; (म्ध् ११।१०५) इति महापातकत्वात् । न हि महापातकेभ्यो ऽन्यत्र मरणान्तं प्रायश्चित्तम् अस्ति । अभ्यासे तु स्याद् इति ।</p>
<ul>
<li>
<p><strong>स्वयोनयो</strong> भगिन्यः सोदराः । <strong>सख्युः स्त्रीषु</strong> सुहृद्भार्यासु । सुहृत्त्वम् एवात्र कारणम्, न यौनादिविशेषः, नापि श्रोत्रियत्वादिगुणः । एवं <strong>पुत्रस्य स्त्रीषु</strong> स्नुषासु । असमानजातीयास्व् अपि <strong>कुमारीषु</strong> पित्रादिभिर्[^२६६] अदत्तासु । स्वयं संप्रीत्यानुपनतास्व् एतद् एव बलाद् गमने ।</p>
</li>
<li>
<p>अत्रापि न सत्य् अपेक्षा । यद्य् अप्य् अतिदेशे विशेषो नास्ति तथापि प्रायश्चित्तद्वयं स्याद् इति, दृष्टत्वात् । तथा च गुरुलघुभावाद् धीनजातीयासु कृच्छ्राब्दाच् चान्द्रायणं मासत्रयं लघीय आदेश्यम् ।</p>
</li>
<li>
<p><strong>अन्त्यजाश्</strong> चाण्डालम्लेच्छादिस्त्रियः । चण्डालादिस्त्रीषु च स्मृत्यन्तरे ज्ञानाज्ञानकृतो विशेष उक्तः &ldquo;अन्त्यावसायागमने कृच्छ्रार्धम् अन्यासु[^२६७] द्वादशरात्रम्&rdquo; ॥ ११।१७० ॥</p>
</li>
<li>
<p><strong>पैतृष्वसेयीं भगिनीं स्वस्रीयां मतुर् एव च ।</strong></p>
</li>
</ul>
<blockquote>
<p>मतुश् च भ्रातुर् आप्तस्य**[^२६८]** गत्वा चान्द्रायणं चरेत् ॥ ११।१७१ ॥**</p>
</blockquote>
<p>पितृष्वसुर् दुहिता <strong>पैतृष्वस्रेयी भगिनी</strong> । <strong>मातृष्वस्रीया</strong> मातृष्वसुर् दुहिता । <strong>मातुश् च भ्रातुर्</strong> मातुलदुहिता । <strong>आप्तस्य</strong> सोदर्यस्येत्य् अर्थः ॥ ११।१७१ ॥</p>
<ul>
<li><strong>एतास् तिस्रस् तु भार्यार्थे नोपयच्छेत</strong>[^२६९]** बुद्धिमान् ।**</li>
</ul>
<blockquote>
<p>ज्ञातित्वेनानुपेयास् ताः पतति ह्य् उपयन्न् अधः ॥ ११।१७२ ॥**</p>
</blockquote>
<p><span style="text-decoration:underline;">ननु</span> च &ldquo;असपिण्डा च&rdquo; (म्ध् ३।५) इत्य् अनेनैवैतासाम् अविवाह्यत्वे सिद्धे, किमर्थम् इदं <strong>नोपयच्छेत</strong> इति ।</p>
<ul>
<li>
<p><span style="text-decoration:underline;">केचिद्</span> आहुः । अन्यासां पक्षे ऽभ्यनुज्ञानार्थं सपिण्दश्लोके प्रतिषिद्धानाम् ।</p>
</li>
<li>
<p><span style="text-decoration:underline;">तद् अयुक्तम्</span>, <strong>पतति ह्य् उपयन्न् अधः</strong> इति प्रायश्चित्ताविसेषात् । एतस्मिंश् च प्रयोजने संभवति सपिण्डश्लोकस्य पाक्षिको बाधो ऽयुक्तो ऽगत्या हि विकल्प आश्रीयते ।</p>
</li>
<li>
<p><strong>ज्ञातित्वेन</strong> बन्धुत्वेनेत्य् अर्थः । <strong>अनुपेया</strong> अविवाह्या अगम्याश् च । <strong>उपयन्</strong> विवाहयन् । <strong>अधः पतति</strong> नरकं प्राप्नोतीति यावत् । अथ वा जातितो[^२७०] भ्रास्यति हीनजातीयः संपद्यते । यद्य् अपि जातेर् जीवत्पिण्डानपायः, तथापि तत्कर्मानधिकाराद् एवम् उच्यते ॥ ११।१७२ ॥</p>
</li>
<li>
<p><strong>अमानुषीषु पुरुष उदक्यायाम् अयोनिषु ।</strong></p>
</li>
</ul>
<blockquote>
<p>रेतः सिक्त्वा जले चैव कृच्छ्रं सान्तपनं चरेत् ॥ ११।१७३ ॥ **</p>
</blockquote>
<p><strong>अमानुष्यो</strong> वडवाद्याः । गोर् अमानुषीत्वे ऽपि &ldquo;सखीसयोनिसगोत्राशिष्यभार्यासु[^२७१] स्नुषायां गवि च तल्पसमः[^२७२] । अवकरः&rdquo; (ग्ध् २३।१२–१३) इति विशेषविहितम् एव । अनयोर् गुरुतल्पावकीर्णप्रायश्चित्तयोर् अबुद्धिपूर्वबुद्धिपूर्वभेदेन व्यवस्था । तल्पशब्देन प्रसिद्धसम्बन्धाद् अत्र शास्त्रे गुरुतल्पम् एवोच्यते । अवकरो ऽवकीर्णीनिमित्तं । निमित्ते चातिदिष्टे तत्कार्यातिदेशः । सखी चात्र या पुरुषवन् मैत्रीम् आगता, न तु या सख्युः स्त्री । न ह्य् अत्र पुंयोगात् प्रवृत्तिः । न च भार्यासंबन्धेन संबन्धो ऽस्ति, सयोनिपदेन व्यवधानात् । तथा च वसिष्ठो &ldquo;गुर्वी सखी&rdquo; (वध् २०।१६) न च पात्राङ्गत्वात् कृच्छ्राब्दपात्रं न च पात्रकुमारी अनयोस् तूपस्थाद् अन्यत्र । <strong>उदक्यायां</strong> च मासिकेन रजसाभिप्लुतोदक्या । पाठान्तरम् &ldquo;पीत्वाधरं पुरुषः&rdquo; इति, <strong>उदक्यायाम् अयोनिषु</strong> । एक एवार्थः। <strong>अयोनिः</strong> स्त्रीलिङ्गाद् अन्यत्र स्थाने[^२७३] । तथान्ये &ldquo;जले खे च&rdquo; इति पठन्ति ।</p>
<ul>
<li>
<p><span style="text-decoration:underline;">ननु</span> च <strong>अयोनि</strong>ग्रहणाद् एव सिद्धं &ldquo;खे&rdquo; इति न पठितव्यम् । आकाशः खशब्देनोच्यते । योनेर् अन्यश् च सः ।</p>
</li>
<li>
<p><span style="text-decoration:underline;">नैष दोषः</span> । योनिशब्देन साहचर्यात् अन्यद् अङ्गम् एवोच्यत इति मन्यन्ते ।</p>
</li>
<li>
<p><strong>जले</strong> साक्षात् ॥ ११।१७३ ॥</p>
</li>
<li>
<p><strong>मैथुनं तु समासेव्य पुंसि योषिति वा द्विजः ।</strong></p>
</li>
</ul>
<blockquote>
<p>गोयाने ऽप्सु दिवा चैव सवासाः स्नानम् आचरेत् ॥ ११।१७४ ॥**</p>
</blockquote>
<p>मैथुनेषु समनन्तरं सवाससः स्नानम् । <strong>गोयाने</strong> गन्त्र्यादाव् <strong>अप्सु</strong> चापि ॥ ११।१७४ ॥</p>
<ul>
<li><strong>चण्डालान्त्यस्त्रियो गत्वा भुक्त्वा च प्रतिगृह्य च ।</strong></li>
</ul>
<blockquote>
<p>पतत्य् अज्ञानतो विप्रो ज्ञानात् साम्यं तु गच्छति ॥ ११।१७५ ॥**</p>
</blockquote>
<p><strong>चण्डाला</strong> म्लेच्छा दिगन्तवासिनः । तत्<strong>स्त्री</strong>गमने प्रायश्चित्तं तदन्नभोजने प्रतिग्रहे च । <strong>पततीति</strong> वचनात् कृच्छ्राब्दाद् अधिकं प्रायश्चित्तम्, न पुनः पातित्यम् एव भोजने । &ldquo;अभोज्यानां तु भुक्त्वान्नम्&rdquo; (म्ध् ११।१५१) इति प्राप्ते वचनम् इदं कृच्छ्राब्दप्रायश्चित्तार्थम् । एवं प्रतिग्रहे ऽपि &ldquo;मासं गोष्ठे पयः&rdquo; (म्ध् ११।१९३) इति प्राप्ते तदर्थम् एव । <strong>ज्ञानात् साम्यम्</strong> इति । कामकारकृते ऽपि प्रायश्चित्तविधानार्थे ऽर्थवादो ऽयम् । यत् स्मृत्यन्तरे ऽब्दशब्देन ज्ञाताज्ञातयोः प्रायश्चित्तम् उक्तं तच् च दर्शितम् । अतः कुतो ऽधिकप्रायश्चित्तार्थता ।</p>
<ul>
<li>
<p><span style="text-decoration:underline;">भुक्त्वा</span> चेति केन संबध्यते ।</p>
</li>
<li>
<p><span style="text-decoration:underline;">चाण्डालान्त्येत्य्</span> अनेन ।</p>
</li>
<li>
<p><span style="text-decoration:underline;">ननु</span> च गुणीभूतम् एतत् ।</p>
</li>
<li>
<p><span style="text-decoration:underline;">गुणीभूतस्याप्य्</span> अपेक्षायां संबन्धो दर्शितः । भुक्त्वा कस्येत्य् आकांक्षायां अन्यस्याश्रुतत्वात् साम्यवचनाच् च चाण्डालान्त्यानाम् एव संबन्धः । अतो ऽयम् अर्थो भवति । चाण्डालस्त्रीम्लेच्छानाम् अन्नम् अशित्वा तेभ्यः प्रतिगृह्य च स्त्रियं गत्वा सकृद्गमनात् प्रायश्चित्तम् । अभ्यासे तु साम्यम् एव युक्तम् अनधिकारप्रायश्चित्तेन । यतः प्रतिनिमित्तं नैमित्तिकेन भवितव्यं न च तान्य् एकेन जन्मना शक्यन्ते ऽनुष्ठातुम् ॥ ११।१७५ ॥</p>
</li>
<li>
<p><strong>विप्रदुष्टां स्त्रियं भर्त्ता निरुन्ध्याद् एकवेश्मनि ।</strong></p>
</li>
</ul>
<blockquote>
<p>यत् पुंसः परदारेषु तच् चैनां चारयेद् व्रतम् ॥ ११।१७६ ॥**</p>
</blockquote>
<p><strong>वि</strong>शेषेण <strong>प्रदुष्टां</strong> <strong>निरुन्ध्यात्</strong> पत्नीकार्येभ्यो निर्वर्तयेत् &ldquo;अर्थस्य संग्रहे चैनाम्&rdquo; (म्ध् ९।११) इत्यादिभ्यः । <strong>एकवेश्मनीति</strong> निगडबन्धे कर्तव्या । न स्वैरं भर्तृगृहे विहर्तुं लभेत । तत्र निरुद्धां प्रायश्चित्तं कारयेत् ।</p>
<ul>
<li>
<p><span style="text-decoration:underline;">किं</span> पुनः ।</p>
</li>
<li>
<p><strong><span style="text-decoration:underline;">यत्</span> पुंसः परदारेषु</strong> प्रायश्चित्तम् उपपातकं ब्राह्मणस्य तत्समानहीनजातीयासु पारदार्यम् इति । वर्णान्तराणां तद् एव । उत्तमागमने तु द्विगुणं वैश्यस्य त्रिगुणं ब्राह्मण्यां क्षत्रियस्य । तथायं विशेषो द्वे परदारे त्रीणि श्रोत्रियस्येति । शूद्रस्य ब्राह्मणीगमने महापातकप्रायश्चित्तम् । वैश्यस्य क्षत्रियागमन उपपातकं द्विगुणं त्रिगुणम् । केचित् तूत्तमागमने शूद्रस्य ब्राह्मणीवद् इच्छन्ति । &ldquo;प्रातिलोम्ये वधः पुंसाम्&rdquo; (य्ध् २।२८८) इति लिङ्गदर्शनात्, एतद् उक्तम् । दण्डेष्व् अपि विशेषो दर्शितः । यथैवोत्तमागमने पुंसां व्यवस्था तथैव स्त्रीणां हीनजातीयपुरुषसंपर्के चेति । दोषे ऽपि[^२७४] स्त्रीणाम् अर्धं प्रायश्चित्तम् ।</p>
</li>
<li>
<p>प्रायश्चित्तार्धम् अर्हन्ति स्त्रियो रोगिण एव च ।</p>
</li>
<li>
<p>बालश् चा षोडशाद् वर्षाद् अशीतिपरतः पुमान् ॥</p>
</li>
<li>
<p>तथा दृष्टव्यभिचारायां गमने लघीयः । स्वैरिण्यां वृषल्याम् अवकीर्णः सचैलस्नानाद् उदकुम्भं दद्याद् ब्राह्मणाय । वैश्यायां चतुर्थकालाहारो ब्राह्मणं भोजयेत् । क्षत्रियायां त्रिरात्रोपोषणं यवाढकं दद्यात् । वैश्यवद् इत्य् अपि स्मर्यते । तद्वच् छूद्रम् आर्यायां द्रष्टव्यम् । ऋतौ वा गच्छतो गर्भम् आदधतो वा ।</p>
</li>
<li>
<p>ब्राह्मणक्षत्रियविशां स्त्रियः शूद्रेण संगताः ।</p>
</li>
<li>
<p>अप्रजाता विशुध्येयुः प्रायश्चित्तेत नेतरा ॥ (वध् २१।१२)</p>
</li>
<li>
<p>अथ वा या एता न केनचिद् ऊह्यन्ते, वैश्येन चरन्ति, तद्गमने ऽस्ति प्रायश्चित्तं नेति संदेहः ।</p>
</li>
<li>
<p><span style="text-decoration:underline;">कुतः</span> संशयः ।</p>
</li>
<li>
<p><span style="text-decoration:underline;">दारशब्दस्य</span> संस्कारशब्दत्वात् । असति विवाहे न ता अस्य दारा इति व्यपदेशम् अर्हन्ति । पारदार्ये च प्रायश्चित्तम् । अतो नास्तीत्य् अवगच्छामः । यतस् तु &ldquo;स्वदारनिरतः&rdquo; (म्ध् ३।४५) इति नियमो विहितो ऽतो भवतीति मन्यामहे ।</p>
</li>
<li>
<p><span style="text-decoration:underline;">किं</span> पुनर् अत्र युक्तम् ।</p>
</li>
<li>
<p><span style="text-decoration:underline;">अस्तीति</span> ।</p>
</li>
<li>
<p><span style="text-decoration:underline;">कुतः</span> ।</p>
</li>
<li>
<p><span style="text-decoration:underline;">नियमस्य</span> विहितत्वात् । &ldquo;अकुर्वन् विहितम्&rdquo; (म्ध् ११।४३) इत्यादि, तदतिक्रमे प्रायश्चित्तस्मरणात् । मा भून् नामोपपातकम् । न तावता प्रायश्चित्ताभावः[^२७५] प्रायश्चित्तार्थम् उपपातकजातिभ्रंशकरादि परिगणितम् । सामान्यं तु निमित्तं सर्वत्राकुर्वन् विहितम् इत्यादि ।</p>
</li>
<li>
<p>उक्तं च प्राक् &ldquo;स्वैरिणीत्यादि&rdquo; ।</p>
</li>
<li>
<p><span style="text-decoration:underline;">ननु</span>[^२७६] मृतभर्तृपक्षेण[^२७७] पितृपक्षेण वा संबद्धैव परदारव्यपदेश्या । अधिकाम् अविहारित्वात् स्वैरिण्यः ।</p>
</li>
<li>
<p><span style="text-decoration:underline;">सत्यम्</span> । वेश्यास्व् अपि स्वातन्त्र्यावलंबनः स्वैरिशब्दो न विरुध्यते ।</p>
</li>
<li>
<p>अतश् च तासां सचैलस्नानोदकुम्भादिदानम् ।</p>
</li>
<li>
<p><span style="text-decoration:underline;">तत्र केचिद्</span> आहुः । व्रतम् एतत् । तस्य &ldquo;व्रतम्&rdquo; (म्ध् ३।१) इत्य् उपक्रम्य &ldquo;व्रतानीमानि धारयेत्&rdquo; (म्ध् ४।१३) इति च यानि विहितानि तानि स्नातकव्रतानि, न सर्वपुरुषधर्मः ॥ ११।१७६ ॥</p>
</li>
<li>
<p><strong>सा चेत् पुनः प्रदुष्येत् तु सदृशेनोपयन्त्रिता ।</strong></p>
</li>
</ul>
<blockquote>
<p>कृच्छ्रं चान्द्रायणं चैव तद् अस्याः पावनं स्मृतम् ॥ ११।१७७ ॥**</p>
</blockquote>
<p>प्रार्थिता समानजातीयेन पुनः संसर्गे चान्द्रायणम् उपपातकत्वात् सिद्धम् । गोघ्ननिवृत्त्यर्थं पुनश् चान्द्रायणविधानं साकल्यविधानार्थम् । यावच् चैवम् उक्तम् ।</p>
<ul>
<li>
<p>माता मातृश्वसा श्वश्रूर् मातुलानी पितृष्वसा ।</p>
</li>
<li>
<p>पितृव्यसखिशिष्यस्त्री भगिनी तत्सखी स्नुषा ॥</p>
</li>
<li>
<p>दुहिताचार्यभार्या च सगोत्रा शरणागता ।</p>
</li>
<li>
<p>राज्ञी प्रव्रजिता सध्वी धात्री वर्णोत्तमा च या ॥ (न्स्म् १२।७२–७३)</p>
</li>
</ul>
<p>अत्र सत्य् अप्य् अतिदेशे न तुल्यप्रयश्चित्तता, दण्डविशेषदर्शनात् । तत्र मातर्य् उक्तम् एव । मातृष्वसृप्रभृतीनां दुहित्रन्तानां कृच्छ्राब्दः । अवशिष्टानां चान्द्रायणाभ्यासः ।</p>
<ul>
<li>
<p><span style="text-decoration:underline;">तत्र</span> या उक्तास् ताः सगोत्रा उच्यन्ते यज्जातीयास्[^२७८] तेन व्यपदिश्यन्ते, उत यस्मै[^२७९] दत्तास् तद्गोत्रा इति ।</p>
</li>
<li>
<p><span style="text-decoration:underline;">उभयेनेत्य्</span> आह, उभयथालिङ्गदर्शनात् ।</p>
</li>
<li>
<p>गोत्रं वंशः पित्रादिर् अभिजनः, तत्संबन्धाच्[^२८०] च पितृष्वसृग्रहणम् अनर्थकम्, असगोत्रा हि सा । अथ येनैकतां गतास् तद्भावम् अनुभवन्ति, तदा भर्तृगोत्रव्यपदेशार्हाः, तस्मिन् पक्षे पितृव्यस्त्रीग्रहणम् अनर्थकम्, भवति हि सा सगोत्रा ।</p>
</li>
<li>
<p><span style="text-decoration:underline;">नन्व्</span> इयं कस्येति लिङ्काभावाद् उभ्योर् अपि युक्ता । सर्वेषां तु दर्शनं भर्तृगोत्राः सगोत्राः ।</p>
</li>
<li>
<p>यत् तु कैश्चिद् उच्यते &ldquo;श्राद्धविधौ कुर्वन् तु[^२८१] पैत्रिकं गोत्रम्&rdquo; इति तत् तत्रैवास्ति । अथ वाप्य् अस्ति वचनात् तथा क्रियते ॥ ११।१७७ ॥</p>
</li>
<li>
<p><strong>यत् करोत्य् एकरात्रेण वृषलीसेवनाद् द्विजः ।</strong></p>
</li>
</ul>
<blockquote>
<p>तद् भैक्षभुग् जपन् नित्यं त्रिभिर् वर्षैर् व्यपोहति ॥ ११।१७८ ॥**</p>
</blockquote>
<p><strong>वृषल्य्</strong> अत्र चण्डाल्य् अभिप्रेता, महत्वात् द्विरभ्यासे चेद् बुद्धिपूर्वे द्रष्टव्यम् । अन्यथा कृच्छ्रशब्द एवं वा । एकरात्रग्रहणात् सर्वां रात्रिं शयनस्य तया सह गच्छतश् चैतद् विज्ञेयम् । <strong>सेवनं</strong> संभोगः । <strong>वृषली</strong>शब्दो निन्दया प्रयुक्तो न जातिशब्दे[^२८२] । <strong>यत् करोति</strong> यत्[^२८३] पापं जनयति <strong>तत्</strong> <strong>त्रिभिर् वर्षैर् व्यपोहति</strong> विनासयति ।</p>
<ul>
<li>
<p><strong>भैक्षाहारो जपन्न्</strong> इति अविशेषचोदनायां भावी आसु परं च नास्तीत्य् आहुः ।</p>
</li>
<li>
<p>अन्ये तु यथाश्रद्धम्[^२८४] अन्यानि मन्त्रब्राह्मणवाच्यानि, न तु लौकिकं वाक्यम्[^२८५] ।</p>
</li>
<li>
<p>अविशेषेण मन्त्रजपस्य शुद्ध्यर्थं विहितत्वाद् ऋक्संहिताम् इत्यादि ।</p>
</li>
<li>
<p><span style="text-decoration:underline;">यत् तु</span> त्रिभिर् मासैः सेवित्वा वृषलीं शूद्राम् एवाचक्षते,</p>
</li>
<li>
<p><span style="text-decoration:underline;">तद् अप्य्</span> अयुक्तम्, शूद्राविवाहस्याविहितत्वात्[^२८६] । स्वैरिण्याश् च लघुप्रायश्चित्तस्योपदेशाद् अन्यस्याश् चोपपातकत्वाद् गुरुतरम् इदम् अयुक्तम् ॥ ११।१७८ ॥</p>
</li>
<li>
<p><strong>एषां पापकृताम् उक्ता चतुर्णाम् अपि निष्कृतिः ।</strong></p>
</li>
</ul>
<blockquote>
<p>पतितैः संप्रयुक्तानाम् इमाः शृणुत निष्कृतीः ॥ ११।१७९ ॥**</p>
</blockquote>
<p>ऋज्वर्थः श्लोकः ॥ ११।१७९ ॥</p>
<ul>
<li><strong>संवत्सरेण पतति पतितेन सहाचरन् ।</strong></li>
</ul>
<blockquote>
<p>याजनाध्यापनाद् यौनान् न तु यानासनाशनात् ॥ ११।१८० ॥**</p>
</blockquote>
<p>द्विजातिकर्मभ्यो हानि पतत्यर्थः । <strong>पतति</strong> भ्रश्यति हीयते ऽधिकारात् । <strong>पतिताश्</strong> चत्वारो ब्राह्मणादयः[^२८७] । तैः <strong>सहाचरन् संवत्सरेण पतितो भवति</strong> तत्तुल्यो भवतीत्य् अर्थः ।</p>
<ul>
<li>
<p><span style="text-decoration:underline;">किम्</span> आचरन् ।</p>
</li>
<li>
<p><strong>यानासनाशनात्</strong>[^२८८] ।संलापगात्रस्पर्शादिना सह गमनम्[^२८९] । यानम्[^२९०] आसनं तादृशम् एव । एकस्यां[^२९१] शय्यायाम् एकस्मिन्न् आसने, एकस्मिन् आसने[^२९२] एकपात्रे भोजनम् ।</p>
</li>
<li>
<p><strong>याजनाध्यापनाद् यौनान्</strong> न त्व् अतिविच्छेदः[^२९३] ।</p>
</li>
<li>
<p>किं याजनादिभिर् नैव[^२९४] पातित्यम् अथार्वाक् संवत्सराद् ऊर्ध्वं वेत्य् एतद् वक्तव्यम् ।</p>
</li>
<li>
<p>स्मृत्यन्तरदर्शनादिभिः सद्यः ।</p>
</li>
<li>
<p><strong>याजनाध्यापनम्</strong> इति द्वितीयान्तः पाठो युक्तः, <strong>आचरन्न्</strong> इति शत्रा हेत्वर्थस्य गमितत्वात् ॥ ११।१८० ॥</p>
</li>
<li>
<p><strong>यो येन पतितेनैषां संसर्गं याति मानवः ।</strong></p>
</li>
</ul>
<blockquote>
<p>स तस्यैव व्रतं कुर्यात् तत्संसर्गविसुद्धये ॥ ११।१८१ ॥**</p>
</blockquote>
<p>यस्य पतितस्य यद् विहितं तत् प्रायश्चित्तं कुर्यात् <strong>तत्संसर्गस्य शुद्धये</strong> । <strong>एषाम्</strong> इति निर्धारणे षष्ठी । <strong>एषां</strong> पतितानां <strong>येन पतितेन यः संसर्गं याति</strong> पूर्वोक्तसंसर्गं गच्छति <strong>स तस्यैव</strong> पतितस्य यद् विहितं प्रायश्चित्तं <strong>तत् कुर्यात्</strong> । तत्संसर्गाद् यो दोष उत्पन्नस् <strong>तद्विशुद्धये</strong> तद्विनाशाय । अनुवादो ऽयं श्लोकपूरणः ।</p>
<ul>
<li>
<p>अथ यद् इदम् उच्यते पतितात्याग्यपतितात्यागीत्यादिनिन्दितकर्माभ्यासेन पतनम् तत्र यद् एतत् पतितत्ववचनं तत् किम् उपदिश्यत आहोस्विद् अतिदिश्यते । यदि तावद् उपदिश्यते पञ्च पातकानीति प्रसिद्धेर् मूलं[^२९५] वाच्यम् । अथ पञ्चानुगमौपदेशिकम् अन्येषाम् आतिदेशिकैर् व्यवहारे भेदे न कश्चिद् अर्थः । तान्य् एव प्रायश्चित्तानि त एव धर्मा यस्मा उपदिश्यन्ते, अतिदेशेन व्यवहारेण को ऽर्थः ।</p>
</li>
<li>
<p><span style="text-decoration:underline;">अत्रोच्यते</span> । न व्यवहाराः प्रयोजन एव भिद्यन्ते । अपि त्व् अन्यतो ऽपि निमित्तात्, इह चास्ति प्रमाणतो भेदः । यत्र पतितत्वम् अभिधाय द्विजातिकर्मभ्यो हानिः पतितस्योदकं कार्यम् इत्याद्य् अभिधीयते सकृत् स्वधर्माभिधानाद् उपदेशः । यत्र तु तत्संबन्धवचनान् नाम्ना लिङ्गसंयोगाद् वा तद्धर्मप्राप्तिः सो ऽतिदेशः । सूर्याग्निपदयोर् न हि सौर्ये कश्चिद् धर्मः श्रुतो येनातिदेशे सत्य् अयं विशेषो लभ्य इति निश्चीयते ।</p>
</li>
<li>
<p><span style="text-decoration:underline;">तद् असत्</span> । यतः सूर्यादिशब्दस्यैव प्रभुता, अकृतत्वाद् वेदस्य । अयं पौरुषेयो ग्रन्थः । पुरुषश् चासति भेदे किमिति व्यवहारं नवं प्रवर्तयति । या तु प्रत्यक्षानुमानाभ्यां बाधकाभावात् सिद्धिः सात्र कदाचिद् उपलभ्यते । यो ऽप्य् अभ्यासः सो ऽपि द्विरावृत्तिस् तत्र ततः प्रवृत्तिः आवृत्तिशतेष्व् अभ्यासरूपतयैक एवेति । लोके तावद् आवृत्तिमात्रम् अभ्यासः । तत्र यो ऽपि द्विर् अपवादः यो ऽपि शतकृत्वः तौ द्वाव् अपि प्रायश्चित्ते समौ स्याताम् । निन्दितं च कर्म प्रतिषिद्धम् । तत्र यो ऽपि द्विर् दिवा सुप्याद् यो ऽपि गा असकृद् धन्यात् तत्र निन्दितकर्माभ्यासे ऽविशेषेण पतनप्राप्तिः । तस्माद् विचिन्त्यम् एतत् ।</p>
</li>
<li>
<p><span style="text-decoration:underline;">किम्</span> अत्र चिन्त्यते । पञ्चानां तावत् पातकित्वं सर्वस्मृतिकारैर् उच्यते, अन्येषां केषांचित् तत्समत्वम्[^२९६] । तद् उभयम् अपि बाधितुं तत्र विशेषो नास्तीति संकल्पयिष्यते[^२९७] &ldquo;शक्तिं चावेक्ष्य पापं च&rdquo; (म्ध् ११।२०८) इति । न हि तस्य तत्सदृशस्येति वा एकत्वं युक्तम्, गार्गवस्येव[^२९८] । अथ केषांचिद् धर्माणां भेदः केषांचिद् एकत्वे सादृश्यं भवति ।</p>
</li>
<li>
<p>तस्मात् तत्समानां पतित्वं भवति । अतः किंचिदूनं तत्समानां पतितप्रायश्चित्तम् ।</p>
</li>
<li>
<p>अधिकारापगमे[^२९९] केचिद् विशेषम् आहुः । श्रौतेष्व् अधिकारो निवर्तते साक्षात्, न स्मार्तेषु ।</p>
</li>
<li>
<p>यद् अप्य् उक्तम् &ldquo;द्विर् आवृत्तौ शतकृत्वश् चाभेदो न स्यात्&rdquo; इति तत्राप्य् अभ्यासानां भेदः । कथं तुल्यप्रत्यवायता ।</p>
</li>
<li>
<p>यद् अपि दिवास्वप्नगोवधयोर् निन्दितत्वाविशेषात् तदभ्यासे तुल्यं पतितत्वम् इति, कथम् अविशेषो निन्दायाः, यत्रार्थवादेषु प्रत्यवायविशेषः श्रूयते, प्रायश्चित्तबहुत्वं बाहुल्ये ऽपि प्रतिषेधे ।</p>
</li>
<li>
<p>तत्रायं विधिः । &ldquo;निन्दितकर्माभ्यासे पतनम्&rdquo; इति न प्रतिषिद्धमात्रे, तथा च &ldquo;पूर्णे चानसि&rdquo; (म्ध् ११।१४०) इति । सत्य् अपि निन्दितकर्माभ्यासे नैव पातित्यम् अस्ति ॥ ११।१८१ ॥</p>
</li>
<li>
<p><strong>पतितस्योदकं कार्यं सपिण्डैर् बान्धवैर् बहिः ।</strong></p>
</li>
</ul>
<blockquote>
<p>निन्दिते ऽहनि सायाह्ने ज्ञत्यृत्विग्गुरुसंनिधौ ॥ ११।१८२ ॥**</p>
</blockquote>
<p>जीवत एव पतितस्य प्रायश्चित्तम् अनिच्छतो घटोदकदानं मृतस्येव कर्तव्यम् उच्यते । <strong>सपिण्डाः</strong> सप्तमपुरुषावधयः एकवंश्याः । ततो ऽन्ये <strong>बान्धवाः</strong> सगोत्राश् च । <strong>निन्दिते ऽहनि</strong> चतुर्दश्यादौ । <strong>सायाह्ने</strong> ऽस्तम् इते रवौ । <strong>ज्ञात्यृत्विक्</strong> । ज्ञात्यादयः कर्तॄणां तथा पतितस्य ॥ ११।१८२ ॥</p>
<ul>
<li><strong>दासी घटम् अपां पूर्णं पर्यस्येत् प्रेतवत् पदा ।</strong></li>
</ul>
<blockquote>
<p>अहोरात्रम् उपासीरन्न् अशौचं बान्धवैः सह ॥ ११।१८३ ॥**</p>
</blockquote>
<p><strong>प्रेतवद्</strong> इति । कर्तव्यतोपदेशो ऽयम् । <strong>दासी</strong> प्रेष्योदकुम्भम्, <strong>पदा</strong> पादेन, <strong>पर्यस्येत्</strong> क्षिपेत् &ldquo;इदम् अमुष्मै&rdquo; इति । क्षिप्ते तस्मिन्न् <strong>अहोरात्रम् आशौचं</strong> युक्तम् । <strong>बान्धवैः सह</strong> तथासीरन्न् एकत्र स्थाने निवसेयुस् तद् अहः । <strong>दासी</strong>ग्रहणात् स्वयंकरणं निषेधति ।</p>
<ul>
<li>
<p><span style="text-decoration:underline;">यद्य् एवं</span> &ldquo;ज्ञात्यृत्विग्गुरुसंनिधौ&rdquo; (म्ध् ११।१८२) इत्य् अस्वयंकरणपक्षे ज्ञातीनां सपिण्डानां च को विशेषो येनोच्यत एतेषां संनिधान एतेन कर्तव्यम् इति । यावता सर्व एव संनिधानमात्रेणोपकुर्वन्ति, तस्यासंनिपात्योपकारत्वात् ।</p>
</li>
<li>
<p><span style="text-decoration:underline;">नैतद्</span> एवम् । सपिण्डादयः प्रयोजकत्वेन कर्तारः । ज्ञात्यादयस् तु संनिधाप्यन्ते केवलम् अदृष्टायेति ॥ ११।१८३ ॥</p>
</li>
<li>
<p><strong>निवर्तेरंश् च तस्मात् तु संभाषणसहासने ।</strong></p>
</li>
</ul>
<blockquote>
<p>दायाद्यस्य प्रदानं च यात्रा चैव हि लौकिकी ॥ ११।१८४ ॥**</p>
</blockquote>
<p>कृतोदके यथा वर्तितव्यं तथेदानीम् उच्यते । <strong>संभाषणम्</strong> इतरेतरम् उक्तिप्रत्युक्तिरूपो व्यवहारः । <strong>दायाद्यं</strong> धनं तद् अपि तस्मै न दातव्यम् । <strong>लौकिकी</strong> <strong>यात्रा</strong> संगतयोः कुशलप्रश्नादिका, विवाहादौ नैमित्ते गृहानयनं भोजनं चेत्य् एवमादि ।</p>
<ul>
<li>
<p><span style="text-decoration:underline;">ननु</span> च संभाषणप्रतिषेधाद् एवैषु निवृत्तिः सिद्धैव[^३००] ।</p>
</li>
<li>
<p><span style="text-decoration:underline;">अभ्युत्थानासनत्यागस्यापि</span> निवृत्तिरूपस्य संभवात् । संभाषणं तु शब्दात्मकम् एव ॥ ११।१८४ ॥</p>
</li>
<li>
<p><strong>ज्येष्ठता च निवर्तेत ज्येष्ठावाप्यं च यद् वसु ।</strong></p>
</li>
</ul>
<blockquote>
<p>ज्येष्ठांशं प्राप्नुयाच् चास्य यवीयान् गुणतो ऽधिकः ॥ ११।१८५ ॥**</p>
</blockquote>
<p><strong>ज्येष्ठावाप्यं च यद् वसु</strong> ।</p>
<ul>
<li>
<p><span style="text-decoration:underline;">अत्रापि</span> चोद्यते । दायाद्यदाननिषेधाज् ज्येष्टप्राप्यवसुनो धनस्य सिद्ध एव निषेधः ।</p>
</li>
<li>
<p><span style="text-decoration:underline;">केचिद्</span> आहुर् गुणतो ऽधिकस्य यवीयसस् तदंशप्राप्त्यर्थम् अनूद्यते ।</p>
</li>
<li>
<p><span style="text-decoration:underline;">अन्ये</span> तु मन्यन्ते । दायाद्यशब्देन धनमात्रम् उच्यते, नान्वयागतम् एव । तथा चाभिधानकोशे &ldquo;दायाद्यं धनम् इष्यते&rdquo; इति स्मर्यते । अतो यत् तस्मात् केनचिद् ऋणत्वेन गृहीतं तेनापि तन् न दातव्यम् । किं तर्हि कर्तव्यम् । पुत्रभ्रात्रादिरिक्थहारिणाम् अर्पणीयम् ।</p>
</li>
<li>
<p><span style="text-decoration:underline;">अन्ये</span> तु मन्यन्ते । अविभक्तधनानां दायाद्यधननिषेधः, कृते तु विभाग उद्धारस्यैव ज्येष्ठांशस्यैवोच्छेदः । सत्स्व् अपि पुत्रेषूद्धारं वर्जयित्वान्यस्य पुत्रा एवेशते ॥ ११।१८५ ॥</p>
</li>
<li>
<p><strong>प्रायश्चित्ते तु चरिते पूर्णकुम्भम् अपां नवम् ।</strong></p>
</li>
</ul>
<blockquote>
<p>तेनैव सार्धं प्रास्येयुः स्नात्वा पुण्ये जलाशये ॥ ११।१८६ ॥**</p>
</blockquote>
<p>कृतप्रायश्चित्तस्येदनीम् उदकक्रियोच्यते । <strong>तेनैव सार्धं स्नात्वा जलाशये</strong> <strong>पुण्ये</strong> स्रवन्त्यां[^३०१] महाह्रदे वा प्रभासमानसादौ वा तीर्थविशेषे कृतस्नानो <strong>ऽपां कुम्भं नवं</strong> स्वयं <strong>प्रास्येयुः</strong> ।</p>
<ul>
<li><strong>नवकुम्भ</strong>ग्रहणाद्[^३०२] दासीग्रहणाच् चात्र पूर्वत्रोपयुक्तस्य क्रियासु कुम्भस्य ग्रहणम् । उदकेन पूरयित्वा हरणम् उक्तम् ॥ ११।१८६ ॥</li>
</ul>
<p><em>पुनर् असौ घटः प्रक्षेप्तव्य इत्य् आह ।</em></p>
<ul>
<li><strong>स त्व् अप्सु तं घटं प्रास्य प्रविश्य भवनं स्वकम् ।</strong></li>
</ul>
<blockquote>
<p>सर्वाणि ज्ञातिकार्याणि यथापूर्वं समाचरेत् ॥ ११।१८७ ॥**</p>
</blockquote>
<p>यास्व् <strong>अप्सु</strong> स्नातास् तास्व् एव <strong>घटः</strong> प्रक्षेप्तव्यः । ततस् तं पुरस्कृत्य तदीयं <strong>भवनं</strong> <strong>प्रविशेयुः</strong> । ततो <strong>यथापूर्वं</strong> संभोजनादीनि <strong>ज्ञातिकार्याणि</strong> प्रवर्तयेयुः ।</p>
<ul>
<li>
<p><span style="text-decoration:underline;">अन्ये</span> तु <strong>स</strong> &ldquo;कृते[^३०३] प्रायश्चित्ते&rdquo; (म्ध् ११।१८६) इति संबध्नन्ति । घटप्रासनं तेनैव कर्तव्यम् ।</p>
</li>
<li>
<p>एषा चास्य पतितोदकक्रिया नान्यस्य त्याज्यस्य, &ldquo;त्यजेच् चेत् पितरं राजघातकं च शूद्रयाजकम्&rdquo;[^३०४] (ग्ध् २०।१) इत्यादेः ॥ ११।१८७ ॥</p>
</li>
<li>
<p><strong>एतम् एव विधिं कुर्याद् योषित्सु पतितास्व् अपि ।</strong></p>
</li>
</ul>
<blockquote>
<p>वस्त्रान्नपानं देयं तु वसेयुश् च गृहान्तिके ॥ ११।१८८ ॥**</p>
</blockquote>
<p><strong>योषित्सु</strong> स्त्रीष्व् <strong>अपि पतितास्व्</strong> <strong>एष एव विधिः</strong> । <strong>पतितास्व्</strong> अकृतप्रायश्चित्तासु च । ताभ्यस् तु कृतोदकाभ्यो ऽपि वस्त्रान्नं दातव्यम् । दानग्रहणात्, <strong>वस्त्रान्ने</strong> शरीरस्थितिमात्रसंपादिनी दातव्ये, न भोगादयः । <strong>पानम्</strong> औचित्याद् उदकम् । तच् च प्राचुर्याद् अदत्तम् अपि लभ्यते । वचनं तु परानुरोधात् प्रीत्या तद्[^३०५] अपि स्वातन्त्र्येण तासां[^३०६] न देयम् । यादृशं च पानं तादृशे एव वस्त्रान्ने ऽतो निकृष्टं वस्त्रं चान्नं दातव्यम् । तथोक्तम् ।</p>
<ul>
<li>
<p>हृताधिकारां मलिनां पिण्डमात्रोपजीविनीम् ।</p>
</li>
<li>
<p>परिभूताम् अधःशय्यां वासयेद् व्यभिचारिणीम् ॥ (य्ध् १।७०)</p>
</li>
</ul>
<p>पातित्यहेतवश् च स्त्रीणां य एव मनुष्यस्य । यत् तु &ldquo;भ्रूणहनि हीनवर्णसेवायाम्&rdquo; (ग्ध् २१।९), &ldquo;न च स्त्रीणाम् अधिकं भ्रूणहनि&rdquo; इति, तत् तुल्यतार्थं न तु परिसंख्यार्थम् । तथा च याज्ञवल्क्यः ।</p>
<ul>
<li>
<p>नीचाभिगमनं गर्भपातनं भर्तृहिंसनम् ।</p>
</li>
<li>
<p>विशेषपतनीयानि स्त्रीणाम् एतान्य् अपि ध्रुवम् ॥ (य्ध् ३।२९८)</p>
</li>
</ul>
<p><strong>वसेयुः</strong> स्व<strong>गृहान्तिके</strong> प्रधानगृहान् निष्कास्य कुटीगृहे वासयितव्येत्य् <strong>अन्तिक</strong>ग्रहणम् ।</p>
<ul>
<li>
<p><span style="text-decoration:underline;">केचिद्</span> आहुः: प्रायश्चित्तं तु कुर्वतीनाम् एतद् देयं न त्व् अन्यथा ।</p>
</li>
<li>
<p><span style="text-decoration:underline;">तद् अयुक्तम्,</span> वस्त्रान्नदानव्यवहारस्य तत्र योगत्वात् । प्रायश्चित्ते भिक्षाहारता पयोव्रतं चान्द्रायणविधिश् चेत्यादि । न च भैक्षाहारता चानेन विवर्तयितुं शक्या, वृत्तिविधानेन चरितार्थत्वात् । तस्माद् यस्याः प्रायश्चित्तेष्व् अनधिकारः अशक्ततयातिपुष्टतया[^३०७] वा तस्या अपि वस्त्रादिदानं कर्तव्यम् इति श्लोकर्थः ॥ ११।१८८ ॥</p>
</li>
<li>
<p><strong>एनस्विभिर् अनिर्णिक्तैर् नार्थं किंचित् सहाचरेत् ।</strong></p>
</li>
</ul>
<blockquote>
<p>कृतनिर्णेजनांश् चैतान्**[^३०८]** न जुगुप्सेत कर्हिचित् ॥ ११।१८९ ॥**</p>
</blockquote>
<p><strong>एनस्विनः</strong> प्रकृतत्वात् पातकिनः । तैर् <strong>अनिर्णिक्तैर्</strong> अशुद्धैर् अकृतप्रायश्चित्तैर् <strong>नार्थं किंचिद्</strong> ऋणदानक्रयविक्रययाजनाद्युक्तम् । <strong>निर्णेजनं</strong> शोधनं पापापनोदनम् । तस्मिन् कृते । नैनां <strong>जुगुप्सेत</strong> कृतप्रायश्चित्तान् न कुत्सयेत् ॥ ११।१८९ ॥</p>
<ul>
<li><strong>बालघ्नांश् च कृतघ्नांश् च विशुद्धान् अपि धर्मतः ।</strong></li>
</ul>
<blockquote>
<p>शरणागतहन्तॄंश् च स्त्रीहन्तॄंश् च न संवसेत् ॥ ११।१९० ॥**</p>
</blockquote>
<p><strong>शरणागतः</strong> । यः शत्रुभिर् अभिहन्यमानो बलवतान्येन वोपदूयमानः परित्राणार्थं कंचिद्[^३०९] अन्यम् अभिधावेत् &ldquo;त्रायस्व माम्&rdquo; इति । एवं कृतदोषो विद्वान् समुपधावेत् &ldquo;उद्धर मां देहि प्रायश्चित्तम्&rdquo; इति <strong>शरणागतः</strong> । <strong>कृतघ्नः</strong> कृतम् उपकारं विस्मृत्य यो ऽपकाराय यतते यो वा कृतोपकारं पुनर् विनाशयति तस्यैवोपकृतस्यापकार्य उद्यच्छति । यद्य् अप्य् एषा शब्दव्युत्पत्तिस् तथापि लोकप्रसिद्धेर् यत्रोपकर्तुर् अपकारे वर्तते स <strong>कृतघ्नः</strong> । अत्र जातिर् नापेक्षते बालादिस्वरूपम् एव कारणम् । <strong>स्त्रियो</strong> व्यभिचारिण्यो ऽपि । यद्य् अपि तासां स्वल्पं प्रायश्चित्तं तथापि वाचनिकः संवासप्रतिषेधः[^३१०] । <strong>संवासः</strong> संगतिस् तद्गृहनिवासश् च ॥ ११।१९० ॥</p>
<ul>
<li><strong>येषां द्विजानां सावित्री नानूच्येत यथाविधि ।</strong></li>
</ul>
<blockquote>
<p>तांश् चारयित्वा त्रीन् कृच्छ्रान् यथाविध्य् उपनाययेत् ॥ ११।१९१ ॥**</p>
</blockquote>
<p>&ldquo;आ षोडशाद् ब्राह्मणस्य&rdquo; (म्ध् २।३८) इत्यादिनोपनयनकालनियमः कृतः । तदतिक्रमे प्रायश्चित्तम् इदम् । गर्भाष्टमात् प्रभृति यावत् षोडशवर्षं ब्राह्मणस्य <strong>सावित्री नानूच्येत</strong> । सावित्र्यनुवचनेनोपनयनाख्यसंस्कारो लक्ष्यते । अस्मिन् काले यद्य् उपनयनं न क्रियेत । एवं &ldquo;आ द्वाविंशात् क्षत्रियस्य आ चतुर्विंशतेर् विशः&rdquo; (म्ध् २।३८) । अत ऊर्ध्वं <strong>त्रीन् कृच्छांश् चारयितव्यः</strong> । निरुपपदकृच्छ्रश्रवणे प्राजापत्यप्रत्यय इति स्मृतितन्त्रसिद्धिः ।</p>
<ul>
<li>
<p><span style="text-decoration:underline;">अन्ये</span> तु कृच्छ्रातिकृच्छ्रान् आहुः ।</p>
</li>
<li>
<p>कृच्छ्रेषु कृतेषूपनेतव्या । <strong>यथाविधी</strong>त्य् अनुवादः ॥ ११।१९१ ॥</p>
</li>
<li>
<p><strong>प्रायश्चित्तं चिकीर्षन्ति विकर्मस्थास् तु ये द्विजाः ।</strong></p>
</li>
</ul>
<blockquote>
<p>ब्रह्मणा च परित्यक्तास् तेषाम् अप्य् एतद् आदिशेत् ॥ ११।१९२ ॥**</p>
</blockquote>
<p><strong>विकर्मस्था</strong> यथा ब्राह्मणाः शूद्रसेवाद्यभिरताः । यस्य यत् कर्म जीविकाहेतुस् तया तत् तस्य विहितं कर्म । यस्य यन्[^३११] न विहितं तस्य तद् <strong>विकर्म</strong> । द्विजातीयस्य विहितं विजातीयस्य <strong>विकर्म</strong> । <strong>ब्रह्मणा परित्यक्ता</strong> उपनीता अप्य् अस्वीकृतवेदा अधीत्य वा वेदम् उपविस्मरेयुस् <strong>तेषाम् अप्य् एतत्</strong> कृच्छ्रत्रयम् । <strong>प्रायश्चित्तं चिकीर्षन्तीत्य्</strong> अनुवाद एवायम् । इच्छन्न् एव यतः प्रवर्तते ॥ ११।१९२ ॥</p>
<ul>
<li><strong>यद् गर्हितेनार्जयन्ति कर्मणा ब्राह्मणा धनम् ।</strong></li>
</ul>
<blockquote>
<p>तस्योत्सर्गेण शुध्यन्ति जप्येन तपसैव च ॥ ११।१९३ ॥**</p>
</blockquote>
<p><strong>गर्हितेनेत्य्</strong> अविशेषे ऽप्य् असत्प्रतिग्रहणेति द्रष्टव्यम्, उत्तरत्र विशेषविधेस् तं प्रत्य् एवोपदिश्यमानत्वात्: &ldquo;मुच्यते ऽसत्प्रतिग्रहात्&rdquo; (म्ध् ११।१९४) इति । <strong>उत्सर्गः</strong> त्यागो ममतानिवृत्तिर् दानेन वा । अनपेक्ष्य दृष्टम् अदृष्टं राजरथ्यादिषु त्यागेन देयम्[^३१२] &ldquo;मम यो गृह्णाति स गृह्णातु&rdquo; इत्याद्य् अभिधाय क्षिपेत्, श्वभ्रे गर्ते नद्यादिषु वा । <strong>जपतपसी</strong> वक्षत्य् उपदिष्टश्लोके ।</p>
<ul>
<li>
<p><span style="text-decoration:underline;">अन्ये</span> तु <strong>ब्राह्मण</strong>शब्दस्थाने वर्णशब्दं[^३१३] पठित्वैवं व्याचक्षते । यस्य वर्णस्य द्विजातेः शूद्रस्य वा धनार्जनोपायतया यत् प्रतिषिद्धं तत् तस्य गर्हितम् । यथा &ldquo;ब्राह्मणः क्षत्रियो वापि वृद्धिं नैव प्रयोजयेत्&rdquo; इत्यादि । तेन ये ऽर्जयन्ति धनं कर्मणा तस्योत्सर्गजपतपांसि त्रीणि समुच्चितानि प्रायश्चित्तानि । ब्राह्मणस्यासत्प्रतिग्रह उत्तरो विशेषविधिः ॥ ११।१९३ ॥</p>
</li>
<li>
<p><strong>जपित्वा त्रीणि सावित्र्याः सहस्राणि समाहितः ।</strong></p>
</li>
</ul>
<blockquote>
<p>मासं गोष्ठे पयः पीत्वा मुच्यते ऽसत्प्रतिग्रहात् ॥ ११।१९४ ॥**</p>
</blockquote>
<p><strong>त्रीणि सावित्रीसहस्राणि</strong> ।</p>
<ul>
<li>
<p><span style="text-decoration:underline;">प्रत्यहम्</span> इति केचिद् आहुः ।</p>
</li>
<li>
<p><span style="text-decoration:underline;">अन्ये</span> तु <strong>मासं त्रीन्य्</strong> अभिसंबध्नन्ति । अतश् च प्रत्यहम् एकैकं शतम् ।</p>
</li>
<li>
<p><strong>गोष्ठ</strong> इति वासस्थानम् ॥ ११।१९४ ॥</p>
</li>
<li>
<p><strong>उपवासकृशं तं तु गोव्रजात् पुनर् आगतम् ।</strong></p>
</li>
</ul>
<blockquote>
<p>प्रणतं प्रतिपृच्छेयुः साम्यं सौम्येच्छसीति किम् ॥ ११।१९५ ॥**</p>
</blockquote>
<p><strong>कार्श्य</strong>वचनात् स्वल्पं पयःपानम् आह । <strong>प्रणतं</strong> जानुभ्यां स्थितं भुवि । ते विद्वांसो ब्राह्मणाः <strong>पृच्छेयुस्</strong> तं &ldquo;हे <strong>सौम्येच्छसि साम्यम्</strong>&quot;[^३१४] इति । &ldquo;अथ पुनर् अपि शास्त्रम् अवगणय्य न प्रवर्तितव्यम् असत्प्रतिग्रहलोभेन&rdquo; इति ॥ ११।१९५ ॥</p>
<ul>
<li><strong>सत्यम् उक्त्वा तु विप्रेषु विकिरेद् यवसं गवाम् ।</strong></li>
</ul>
<blockquote>
<p>गोभिः प्रवर्तिते तीर्थे कुर्युस् तस्य परिग्रहम् ॥ ११।१९६ ॥**</p>
</blockquote>
<p>पृष्टेन वा तेन वक्तव्यम् &ldquo;<strong>सत्यम्</strong>&rdquo; इति । येन मार्गेण गावो विचरन्ति नदीप्रस्रवणादिजलं पातुं तस्मिंस् <strong>तीर्थे</strong> तरनप्रदेसे । ते ब्राह्मणाः <strong>परिग्रहम् अस्य कुर्युस्</strong> ते हि हस्तारोपणेनात्मैकदेशम्[^३१५] आनयेयुः ॥ ११।१९६ ॥</p>
<ul>
<li><strong>व्रात्यानां याजनं कृत्वा परेषाम् अन्त्यकर्म च ।</strong></li>
</ul>
<blockquote>
<p>अभिचारम् अहीनं च त्रिभिः कृच्छ्रैर् व्यपोहति ॥ ११।१९७ ॥**</p>
</blockquote>
<p><strong>व्रात्याः</strong> सावित्रीपतिताः । तेषां <strong>व्रात्यानां</strong> व्रात्यस्तोमः[^३१६] क्रतुर् विहितः । तेन ये <strong>याजयन्ति</strong> आर्त्विज्येनोपदेष्टृत्वेन च । <strong>परेषां</strong> मातापितृगुरुवर्जम् <strong>अन्त्यकर्म</strong> श्मशानादि । <strong>अभिचारं</strong> शेयनचिदादि[^३१७] । <strong>अहीनं</strong>[^३१८] च द्विरात्रादिकम्[^३१९] । <strong>कृच्छ्रैर्</strong> विशुध्यति ।</p>
<ul>
<li>
<p><span style="text-decoration:underline;">अन्ये</span> त्व् आहुः । नायम् अभिचाराहीनयोर् यजमानस्य विधिः । कस्य तर्हि, ऋत्विजाम् । तथा च व्रात्यानां याजनम् इतीदृश एवाधिकारः । यजमानस्य तु विधिलक्षणाप्रवृत्तिस् तस्याः प्रतिषेधाभावे कुतः प्रायश्चित्तम् ।</p>
</li>
<li>
<p>भवत्व् अहीने शास्त्रतः प्रवृत्तिः । श्येनादौ तु कथम् । न हि शत्रून् मारयेद् इति नोदनास्ति । किं तर्हि, यः शत्रोर् मारणं कामयते तेन तत्सिद्ध्यर्थं श्येनादि कर्तव्यम् । शत्रुमारणे च हिंसालक्षणाप्रवृत्तिः[^३२०] । सा च निषिद्धा: &ldquo;न हिंस्यात् सर्वा भूतानि&rdquo; इति । अहीनेष्व् अपि लिप्सात एव प्रवृत्तिः । फलकामस्य हि तत्राधिकारो भवति । न तु फलकामना तत्र निषिद्धा, नापि काम्यमानार्थनिष्पादको व्यापारः । इह तूभयं निषिद्धम् &ldquo;न हिंस्यात्&rdquo; इति मरणफलव्यापारेण न[^३२१] प्रवर्तितव्यम् । तत्फलं च श्येनादेर् एव । इह तु नास्ति निषेधः: &ldquo;स्वर्गादिफलकर्म न[^३२२] कर्तव्यम्&rdquo; इति ।</p>
</li>
<li>
<p><span style="text-decoration:underline;">केचिद्</span> आहुः । &ldquo;वाक्शस्त्रं वै ब्राःमणस्य&rdquo; (म्ध् ११।३२) इत्य् अभिचारिणीयाभिचारो ऽप्य् अनुज्ञायाम्नात एव । तुल्याव् अहीनाभिचारौ । तत्र ऋत्विजाम् एव प्रायश्चित्तं युक्तम् ।</p>
</li>
<li>
<p><span style="text-decoration:underline;">ननु</span> च काम्यान्य् अपि निषिद्धानि:[^३२३] &ldquo;कामात्मता न प्रशस्ता&rdquo; (म्ध् २।२) इति ।</p>
</li>
<li>
<p><span style="text-decoration:underline;">यस्</span> तस्य विषयः स तत्रैव व्याख्यातः । श्रुतिश् चाहीनतया याजनं कार्यम् इति । अभिचरणीयाभिचारे च यजमानस्यायुक्तम् ।</p>
</li>
<li>
<p><span style="text-decoration:underline;">कथम्</span> ।</p>
</li>
<li>
<p><span style="text-decoration:underline;">आम्नातं</span> यज् ज्योतिषो ऽभिचार्यन्ते । तद्वत् प्रायश्चित्तान्य्[^३२४] उक्तान्य् एव, अस्य अभिचरर्त्विग्विषये ऽभिचरणीयाभिचरे सविषयत्वात् ।</p>
</li>
<li>
<p>वैदिकेन जपहोमादिना शत्रोर् मारणम् अभिचारः ॥ ११।१९७ ॥</p>
</li>
<li>
<p><strong>शरणागतं परित्यज्य वेदं विप्लाव्य च द्विजः ।</strong></p>
</li>
</ul>
<blockquote>
<p>संवत्सरं यवाहारस् तत्पापम् अपसेधति ॥ ११।१९८ ॥**</p>
</blockquote>
<p>द्विविधः <strong>शरणागतः</strong> प्रागुक्तः । तस्य <strong>परित्यागः</strong> प्रत्याख्यानम्,[^३२५] सत्यां शक्तौ ।प्राक् चैतद्विचरितम्[^३२६] । <strong>वेदं विप्लाव्य</strong>, नध्यायाध्ययनं कृत्वा । अधिकारेणाधीयनस्यानुयोगदानम्:[^३२७] &ldquo;किं पठसि, नाशितं त्वया&rdquo; इति । अथ वा धनहेतोः परीक्षास्थानेष्व् अनियुक्तेन पठ्यते । स्मृतिश् च: &ldquo;दत्वा नियोगं धनहेतोः पतितान् मुनिर् अब्रवीत्&rdquo; ॥ ११।१९८ ॥</p>
<ul>
<li><strong>श्वसृगालखरैर् दष्टो ग्राम्यैः क्रव्याद्भिर् एव च ।</strong></li>
</ul>
<blockquote>
<p>नराश्वोष्ट्रवराहैश् च प्राणायामेन शुध्यति ॥ ११।१९९ ॥**</p>
</blockquote>
<p><strong>दष्टो</strong> दन्तैर्[^३२८] दंष्ट्राभिः । <strong>ग्राम्यैः</strong> <strong>क्रव्याद्भिर्</strong> मार्जारनकुलादिभिः ॥ ११।१९९ ॥</p>
<ul>
<li><strong>षष्ठान्नकालता मासं संहिताजप एव वा ।</strong></li>
</ul>
<blockquote>
<p>होमाश् च सालका नित्यम् अपाङ्क्त्यानां विशोधनम् ॥ ११।२०० ॥**</p>
</blockquote>
<p><strong>अपाङ्क्त्यास्</strong> तृतीयाधाय उक्ताः (च्ड़्। म्ध् ३।१५७), येषां प्रतिपदं प्रायश्चित्तम् अन्यत्राम्नातम् । तेषां <strong>मासं संहिताजपः</strong> । <strong>शाकलहोमः</strong> <strong>षष्ठान्नकालता</strong> चेति समुच्चयः । काष्ठशलाकादि &ldquo;देवकृतस्य&rdquo; (व्स् ८।१३) इत्यादिभिर् मन्त्रैर् हूयते, स <strong>शाकलहोमः</strong> । <strong>नित्य</strong>ग्रहणं समाप्ते ऽपि संहिताजपे पुनः पुनर् आवृत्त्यर्थम्, यावन् मासः पूर्णः ॥ ११।२०० ॥</p>
<ul>
<li><strong>उष्ट्रयानं समारुह्य खरयानं तु कामतः ।</strong></li>
</ul>
<blockquote>
<p>स्नात्वा तु विप्रो दिग्वासाः प्राणायामेन शुध्यति ॥ ११।२०१ ॥**</p>
</blockquote>
<p><strong>उष्ट्रैर्</strong> युक्तं <strong>यानं</strong> गन्त्र्यादि । साक्षाद् उष्ट्रादाव् आरोहणम् अव्यवधानेन चाधिकतरम्, प्राणायामानाम् आवृत्तिः । <strong>दिग्वासा</strong> नग्नः । नग्नदोषनिर्हरणार्थं पुनः सवासाः स्नानं कृत्वा प्राणायामः कर्तव्यः ॥ ११।२०१ ॥</p>
<ul>
<li><strong>विनाद्भिर् अप्सु वाप्य् आर्त्तः शारीरं संनिवेश्य च ।</strong></li>
</ul>
<blockquote>
<p>सचैलो बहिर् आप्लुत्य गाम् आलभ्य विशुध्यति ॥ ११।२०२ ॥**</p>
</blockquote>
<p><strong>विनाद्भिर्</strong> असंनिहितास्व् अप्सु अदृष्टगोचरस्थास्व् अप्सु । <strong>आर्तो</strong> विष्ठया स्तब्धः । <strong>शारीरं</strong> मूत्रपुरीषोत्सर्गम् <strong>संनिवेष्य</strong>, <strong>सचैलो</strong> यत् प्रावृतं वस्त्रं तेन सहितः । <strong>बहिर्</strong> ग्रामान् नद्यादाव् <strong>आप्लुत्य</strong> निमज्य ततो <strong>गाम् आलभ्य</strong> स्पृष्ट्वा <strong>शुध्यति</strong> ॥ ११।२०२ ॥</p>
<ul>
<li><strong>वेदोदितानां नित्यानां कर्मणां समतिक्रमे ।</strong></li>
</ul>
<blockquote>
<p>स्नातकव्रतलोपे च प्रायश्चित्तम् अभोजनम् ॥ ११।२०३ ॥**</p>
</blockquote>
<p><strong>वेदोदितानां</strong>[^३२९] दर्सपौर्णमासादीनां श्रौतानाम्, स्मार्तानां च संध्योपासनादीनाम् । तान्य् अपि <strong>वेदोदितानि</strong> तन्मूलत्वात् स्मृतीनाम् । <strong>स्नातकव्रतानि</strong> &ldquo;न जीर्णमलवद्वासा&rdquo; (म्ध् ४।३४) इत्यादीनि । तेषां <strong>लोप</strong> एकाहम् उपवासः । श्रौतकर्मातिक्रमे या इष्टय उक्तास् ता अनेन समुच्चीयन्ते ॥ ११।२०३ ॥</p>
<ul>
<li><strong>हुङ्कारं ब्राह्मणस्योक्त्वा त्वङ्करं च गरीयसः ।</strong></li>
</ul>
<blockquote>
<p>स्नात्वानश्नन्न् अहः सेषम् अभिवाद्य प्रसादयेत् ॥ ११।२०४ ॥**</p>
</blockquote>
<p>सक्रोधाक्षेपे हुङ्कारेण हुङ्कारेण कुङ्कुरुते &ldquo;तूष्णीम् आस्व हुं मा एवं वादीः&rdquo; इत्य् एवमादिष्व् अर्थक्रियासु तन्निषेधार्थं <strong>हुङ्कार</strong>करणम् । <strong>ब्राह्मणस्य</strong> ज्येष्ठस्य समस्य कनीयसो वा शिष्यस्य पुत्रस्य वा । तथा <strong>गरीयसस् त्वङ्कारम्</strong> उक्त्वा: &ldquo;त्वम् एवम् आत्थ,&rdquo; &ldquo;त्वयेदं कृतम्&rdquo; । एकवचनान्तयुष्मच्छब्दोच्चारणे प्रायश्चित्तम् एतत् । प्रथमादिविभक्तिर् न विवक्षिता । तथा च समाचारो गुरौ &ldquo;युष्मासु&rdquo; इत्यादिबहुवचनं प्रयोक्तव्यम् इति । <strong>स्नात्वानश्नन्</strong> प्रातर् भक्तत्यागः । <strong>अभिवाद्य</strong>[^३३०] उपसंग्रहणं कृत्वा । <strong>प्रसादयेत्</strong>[^३३१] क्रोधं त्याजयित्वा सायम् अश्नीयात् ॥ ११।२०४ ॥</p>
<ul>
<li><strong>ताडयित्वा तृणेनापि कण्ठे वाबध्य वाससा ।</strong></li>
</ul>
<blockquote>
<p>विवादे वा विनिर्जित्य प्रणिपत्य प्रसादयेत् ॥ ११।२०५ ॥**</p>
</blockquote>
<p><strong>तृणेन</strong> पीडाकरेणापि <strong>ताडयित्वा</strong> प्रहृत्य । <strong>वाससा</strong>पि <strong>कण्ठे</strong> मृदुस्पर्शेन <strong>बध्वा</strong> । <strong>विवादे</strong> लौकिके कलहे **विनिर्जित्य **। <strong>प्रणिपत्य</strong> नम्रेण भूत्वा <strong>प्रसादयितव्यः</strong> । वादजल्पयोस् तु नायं विधिः ॥ ११।२०५ ॥</p>
<ul>
<li><strong>अवगूर्य त्व् अब्दशतं सहस्रम् अभिहत्य च ।</strong></li>
</ul>
<blockquote>
<p>जिघांसया ब्राह्मणस्य नरकं प्रतिपद्यते ॥ ११।२०६ ॥**</p>
</blockquote>
<p>अवगूरणप्रतिषेधो ऽयम् । परिशिष्टो ऽर्थवादः । <strong>जिघांसया</strong> हन्तुम् इच्छया दण्डादिकम् उद्यम्य । <strong>संवत्सरशतं</strong> नरकेष्व् आस्ते । <strong>अभिहत्य</strong> प्रहारं दत्वा <strong>सहस्रं</strong> संवत्सराणाम् । <strong>जिघांसया</strong> न परिहासतः ॥ ११।२०६ ॥</p>
<ul>
<li><strong>शोणितं यावतः</strong>[^३३२]** पांसून् संगृह्णाति महीतले ।**</li>
</ul>
<blockquote>
<p>तावन्त्य् अब्दसहस्राणि तत्कर्ता नरके व्रजेत्**[^३३३]** ॥ ११।२०७ ॥**</p>
</blockquote>
<p>ब्राह्मणस्य रुधिरं दण्दादिप्रहारेण भूमौ पतितं <strong>यावत् पांशून्</strong> रजोऽवयवान् <strong>संगृह्णाति</strong> <strong>तावन्ति</strong> संवत्सर<strong>सहस्राणि</strong> तस्य जनयिता <strong>नरके</strong> <strong>व्रजेद्</strong> वसेत् । अयम् अप्य् अर्थवादः ॥ ११।२०७ ॥</p>
<ul>
<li><strong>अवगूर्य चरेत् कृच्छ्रम् अतिकृच्छ्रं निपातने ।</strong></li>
</ul>
<blockquote>
<p>कृच्छ्रातिकृच्छ्रौ कुर्वीत विप्रस्योत्पाद्य शोणितम् ॥ ११।२०८ ॥**</p>
</blockquote>
<p>पूर्वस्य प्रायश्चित्तम् एतत् । &ldquo;ब्राह्मणरुजः कृत्वा&rdquo; (म्ध् ११।६६) इति शोणितोत्पादनाद् अन्यत्रैतत् । यदि वा तेनेदं विकल्प्यते[^३३४] ॥ ११।२०८ ॥</p>
<ul>
<li><strong>अनुक्तनिष्कृतीनां तु पापानाम् अपनुत्तये ।</strong></li>
</ul>
<blockquote>
<p>शक्तिं चावेक्ष्य पापं च प्रायश्चित्तं प्रकल्पयेत् ॥ ११।२०९ ॥**</p>
</blockquote>
<p><strong>अनुक्ता निष्कृतयः</strong> प्रायश्चित्तानि येषां विकर्मणाम्, यथा चाण्डालादिप्रतिलोमवधे । तत्र कल्पयेत् ।</p>
<ul>
<li>
<p><span style="text-decoration:underline;">ननु</span> चात्राप्य् उक्तम् &ldquo;किंचिद् एव तु विप्राय दद्याद् अस्थिमतां वधे&rdquo; (म्ध् ११।१४०) इति ।</p>
</li>
<li>
<p><span style="text-decoration:underline;">अनस्थिसाहचर्यात्</span> क्षुद्रजन्तुप्रायास् तत्रास्थिमन्तो गृह्यन्ते । महाकायानां तु नैष विधिः ।</p>
</li>
<li>
<p><span style="text-decoration:underline;">ननु</span> चत्वारो वर्णाः &ldquo;नास्ति पञ्चमः&rdquo; (म्ध् १०।४) इति शूद्रप्रभेदा एव[^३३५] प्रतिलोमाः । यदि नाम पञ्चमो वर्णो न जातो नैतावता शूद्रैस् तैर् भवितव्यम् । तेषाम् अपि लक्षणस्य नियतत्वात् &ldquo;समानजात्याम् ऊढायां जातः शूद्रः&rdquo; इति वर्णसंकरजाश् चैते[^३३६] । तस्मान् न शूद्रहत्याप्रायश्चित्तम् । नापि &ldquo;किंचिद् एव तु विप्राय&rdquo; (म्ध् ११।१४०) इत्य् अन्यस् तत्र कल्पनाया अनवसरः ।</p>
</li>
<li>
<p><strong>शक्तिः</strong> प्रायश्चित्तिनस् तपसि । तथा किम् अयं तपसि समर्थ उत दाने । <strong>पापं च</strong> । हिंसाया विहितप्रायश्चित्तम् एव । अभक्ष्यभक्षणे तद् एव । अथ पापस्य गुरुलघुभावोपेक्षणीयः ।</p>
</li>
<li>
<p><span style="text-decoration:underline;">ननु</span> च गुरुलघुभावः पापस्य कथं ज्ञायते । प्रायश्चित्तमहत्वाद् इति चेत्, अनुक्तप्रायश्चित्तविषयेयं कल्पना ।</p>
</li>
<li>
<p><span style="text-decoration:underline;">सत्यम्</span> । अर्थवादे दोषातिशयश्रवणद् गुरुत्वात् । तथा बुद्धिपूर्वानुकृते च । किं च नेदम् अनुक्तनिष्कृतिविषयम् एव प्रकल्पयेत्, उक्ते ऽपि कल्पना कार्या ।</p>
</li>
<li>
<p><span style="text-decoration:underline;">कुत</span> एतत् ।</p>
</li>
<li>
<p><span style="text-decoration:underline;">दण्डप्रायश्चित्तयोस्</span> तुल्यत्वात् । दण्डेन चोक्तानुक्तविषयम् अनुज्ञायते । किं चैतस्मिन् व्यतिक्रमे गुरुलघूनाम् उपदेशात् तत्रावश्यभावनीया कल्पना । अत उद्दिष्टानुद्दिष्टसर्वशेषो ऽयम् ॥ ११।२०९ ॥</p>
</li>
<li>
<p><strong>यैर् अभ्युपायैर् एनांसि मानवो व्यपकर्षति ।</strong></p>
</li>
</ul>
<blockquote>
<p>तान् वो ऽभ्युपायान् वक्ष्यामि देवर्षिपितृसेवितान् ॥ ११।२१० ॥**</p>
</blockquote>
<p><span style="text-decoration:underline;">ननु</span> चोक्ता एवाभ्युपायाः: इह चान्द्रायणम्, इह प्राजाप्त्यम्, इह द्वादशवार्षिकम् इति ।</p>
<ul>
<li>
<p><span style="text-decoration:underline;">सत्यम्</span> । संज्ञामात्रेण निर्दिष्टा । इह तु स्वरूपं सेतिकर्तव्यताकम् उच्यते ।</p>
</li>
<li>
<p>उपाय एवा<strong>भ्युपायः</strong> । <strong>व्यपकर्षति</strong> अपमार्ष्टि । <strong>देवर्षी</strong>त्यादिः स्तुतिः । <strong>मानव</strong>ग्रहनं सर्ववर्णार्थम् ॥ ११।२१० ॥</p>
</li>
<li>
<p><strong>त्र्यहं प्रातस् त्र्यहं सायं त्र्यहम् अद्याद् अयाचितम् ।</strong></p>
</li>
</ul>
<blockquote>
<p>त्र्यहं परं च नाश्नीयाद् प्राजापत्यं चरन् द्विजः ॥ ११।२११ ॥**</p>
</blockquote>
<p>यद्य् अप्य् अहर्मुखं <strong>प्रातस्</strong> तथापि पूर्वाह्णकालो लक्ष्यते । द्वितीयाह्नकालप्रतिषेधाद् अस्य । <strong>प्रातः</strong>कालविधौ हि यदृच्छया भोजनं प्राप्तं वर्तते । केवलम् अत्यर्थं हि &ldquo;यत् पूर्वाह्ने वा मध्यंदिने वा मनुष्याणाम्&rdquo; इत्य् अयाचितत्वात् प्राप्तम् अर्थित्वाद् भोजनम् । तद् एव चेत् प्रातःकाले विधीयते तदा माध्यंदिनं निवर्तेत, न सायंतनम् । अद्य पुनर् यद् एव पौरस्त्यं पूर्वाह्णमधंदिनकालयोर् विकल्पितयोः प्राप्तं भोजनं तद् एव पुनर् उच्यमानं कालान्तरनिवृत्त्यर्थं संपद्यते । व्रतत्वाच् चैतद् एव युक्तम् । एकाहारता हि व्रतपरिगणनायां संख्यायते । तपश् चेदं तापयति दुःखयतीति । यदि च द्वितीयं भोजनं निवर्तते तत्र सायंतनं निवर्तेत ।</p>
<ul>
<li>
<p><span style="text-decoration:underline;">अन्ये</span> तु &ldquo;हविष्यान् प्रातराशान्&rdquo; (ग्ध् २६।२) इति स्वप्लपरिमाणता भोजनस्य लक्ष्यत इत्य् आहुः । प्रातराशे हि स्वल्पं भुञ्जते ।[^३३७] तच्छीलाः प्राकृतपुरुषाः । तथा सिद्धे पाके भोजनात् प्राकृतभोक्तेति व्यपदिशन्ति[^३३८] ।</p>
</li>
<li>
<p><strong>सायम्</strong> इति वापरस्मिन् त्र्यहे ।</p>
</li>
<li>
<p>ततो ऽनतरं त्र्यहो हविष्यं वैदिकं[^३३९] यावद् भुज्यते तावद् अनुज्ञायते । उक्तं च स्मृतिकारैः &ldquo;ईषत् भुक्त्वार्थं संविशेत्&rdquo;[^३४०] । <strong>अयाचिते</strong> ऽपि हविष्यभोजनम् एककालिकं च । स्वगृहे ऽपि &ldquo;दीयतां मे भोजनम्&rdquo; इति यत् भृत्यादय आज्ञायन्ते तद् अपि याचितम् एव । प्रार्थनामात्रं याञ्चा, प्रेषणाध्येषणयोः साधारणम् । अतः स्वगृहे ऽपि यद्[^३४१] भार्यादयो ऽननुज्ञाता उपहरन्ति तथा भोक्तव्यम्, न त्व् अन्यथेति ॥ ११।२११ ॥</p>
</li>
<li>
<p><strong>गोमूत्रं गोमयं क्षीरं दधि सर्पिः कुशोदकम् ।</strong></p>
</li>
</ul>
<blockquote>
<p>एकरात्रोपवासश् च कृच्छ्रं सान्तपनं स्मृतम् ॥ ११।२१२ ॥**</p>
</blockquote>
<p><strong>गोमूत्रा</strong>दीनां कुशोदकानां समाहारम् आहुर् एकस्मिन्न् अहन्य् । <strong>एकरात्रोपवासश् च</strong> । ततो द्व्यहं <strong>सान्तपनम्</strong> ।</p>
<ul>
<li>
<p><span style="text-decoration:underline;">अन्ये</span> तु प्रत्यहम् एकैकं भक्षयितव्यम्, संहतस्याश्रुतत्वात् । अतः सप्ताहानि सान्तपनम् ।</p>
</li>
<li>
<p>द्वाव् अप्य् एतौ पक्षौ स्मृत्यन्तरे परिगृहीतौ ॥ ११।२१२ ॥</p>
</li>
<li>
<p><strong>एकैकं ग्रासम् अश्नीयात् त्र्यहाणि त्रीणि पूर्ववत् ।</strong></p>
</li>
</ul>
<blockquote>
<p>त्र्यहं चोपवसेद् अन्त्यम् अतिकृच्छ्रं चरन् द्विजः ॥ ११।२१३ ॥**</p>
</blockquote>
<p><strong>पूर्ववद्</strong> इति प्राजापत्यविधिम् अतिदिशति । एष्व् एव कालेष्व् <strong>एकैकं ग्रासम्</strong> अश्नीयात् ॥ ११।२१३ ॥</p>
<ul>
<li><strong>तप्तकृच्छ्रं चरन् विप्रो जलक्षीरघृतानिलान् ।</strong></li>
</ul>
<blockquote>
<p>प्रतित्र्यहं पिबेद् उष्णान् सकृत् स्नायी समाहितः ॥ ११।२१४ ॥**</p>
</blockquote>
<p>तेष्व् एव कालेषु <strong>जला</strong>दीनि यावता नातितृप्तिर् भवति । क्वचित् परिमाणं पठ्यते ।</p>
<ul>
<li>
<p>अपां पिबेत् तु त्रिपलं पलम् एकं तु सर्पिषः ।</p>
</li>
<li>
<p>पयः पिबेत् तु द्विपलं त्रिपलं चोष्णमारुतम् ॥</p>
</li>
</ul>
<p><strong>सकृत्स्नायी</strong>ति &ldquo;त्रिर् अह्नः त्रिर् निशायाम्&rdquo; (म्ध् ११।२२३) इत्य् अस्यापवादः ॥ ११।२१४ ॥</p>
<ul>
<li><strong>यतात्मनो ऽप्रमत्तस्य द्वादशाहम् अभोजनम् ।</strong></li>
</ul>
<blockquote>
<p>पराको नाम कृच्छ्रो ऽयं सर्वपापापनोदनः ॥ ११।२१५ ॥**</p>
</blockquote>
<p><strong>यतात्मा</strong> संयतेन्द्रियो गीतादिशब्दश्रवणेष्व् अनभिलाषी । <strong>अप्रमत्तस्</strong> तत्परः । अर्थवादो ऽयम्, सर्वकृच्छ्रेष्व् अस्य धर्मस्य विहितत्वात् ॥ ११।२१५ ॥</p>
<ul>
<li><strong>एकैकं ह्रासयेत् पिण्डं कृष्णे शुक्ले च वर्धयेत् ।</strong></li>
</ul>
<blockquote>
<p>उपस्पृशं त्रिषवणम् एतच् चान्द्रायणं स्मृतम् ॥ ११।२१६ ॥**</p>
</blockquote>
<p>चतुर्दश्याम् उपोष्य श्वोभूतायां[^३४२] पौर्णमास्यां पञ्चदश ग्रासान् अश्नीयात् । ग्रासप्रमाणं चास्याधिकारेण ग्रासानुमन्त्रणे[^३४३] च &ldquo;आप्यायस्व सं ते पयांसि&rdquo; (त्स् ३।२।५।३) इति स्मृत्यन्तरोक्तो विधिर् अपेक्षितव्यः (ग्ध् २७।४, १०) । एकशास्त्रत्वात् सर्वस्मृतीनाम् असति विरोधे समग्रं योज्यम् । विरोधे तु विकल्पः ।</p>
<ul>
<li>
<p>प्रतिपदम् आरभ्य, <strong>एकैकं</strong> ग्रासं दिवसे दिवसे <strong>ह्रासयेत्</strong> । प्रतिपदि चतुर्दश द्वितीयायां[^३४४] त्रयोदशेत्यादि यावच् चतुर्दश्याम् एको ग्रासो[^३४५] भवति । ततो ऽमावास्यायाम् उपोष्य प्रतिपद्य् एकं ग्रासम् अश्नीयात् । द्वितीयस्यां द्वाव् एवम् <strong>एकैकं</strong> <strong>वर्धयेद्</strong> यावत् पौर्णमास्यां पञ्चदश भवन्ति ।</p>
</li>
<li>
<p><strong>उपस्पृशन्</strong> स्नानं कुर्वन् । <strong>त्रिषवणं</strong> प्रातर्मधंदिनापराह्णेषु । &ldquo;त्रिर् निशायाम्&rdquo; (म्ध् ११।२२३) इति निवर्तते विशेषविहितत्वात् ॥ ११।२१६ ॥</p>
</li>
<li>
<p><strong>एतम् एव विधिं कृत्स्नम् आचरेद् यवमध्यमे ।</strong></p>
</li>
</ul>
<blockquote>
<p>शुक्लपक्षादिनियतश् चरंश् चान्द्रायणं व्रतम् ॥ ११।२१७ ॥**</p>
</blockquote>
<p><strong>यवमधमे</strong> ऽमावास्यायाम् उपोष्य प्रतिपद्य् एको ग्रासः । द्वितीयस्यां द्वौ यावत् पौर्णमास्यां पञ्चदश । पुनः प्रतिपदम् आरभ्य कृष्णपक्ष एकैकग्रासापचयो यावद् अमावास्याम् उपवासः ॥ ११।२१७ ॥</p>
<ul>
<li><strong>अष्टाव् अष्टौ समश्नीयात् पिण्डान् मधंदिने स्थिते ।</strong></li>
</ul>
<blockquote>
<p>नियतात्मा हविष्याशी यतिचान्द्रायणं चरन् ॥ ११।२१८ ॥**</p>
</blockquote>
<p>प्रत्यहं मासम् <strong>अष्टौ</strong> ग्रासान् कृष्णपक्षाद् वारभ्य शुक्लपक्षाद् वा <strong>यतिचान्द्रायणं</strong> भवति । <strong>मध्यंदिने स्थिते</strong> प्रवृत्ते । पूर्वाह्णापराह्णौ वर्जयित्वेत्य् अर्थः । शिष्टं प्रसिद्धम् ॥ ११।२१८ ॥</p>
<ul>
<li><strong>चतुरः प्रातर् अश्नीयात् पिण्डान् विप्रः समाहितः ।</strong></li>
</ul>
<blockquote>
<p>चतुरो ऽस्तम् इते सूर्ये शिशुचान्द्रायणं स्मृतम् ॥ ११।२१९ ॥**</p>
</blockquote>
<p>अत्र <strong>प्रातः</strong>शब्दो ऽस्तमयसाहचर्यात् सूर्योदयप्रत्यासन्नं कालं लक्षयति । <strong>अस्तम् इते सूर्ये</strong> प्रदोष इत्य् अर्थः ॥ ११।२१९ ॥</p>
<ul>
<li><strong>यथाकथंचित् पिण्डानां तिस्रो ऽशीतीः समाहितः ।</strong></li>
</ul>
<blockquote>
<p>मासेनाश्नन् हविष्यस्य चन्द्रस्यैति सलोकताम् ॥ ११।२२० ॥**</p>
</blockquote>
<p>कस्मिंश्चिद् दिवसे चतुरो ग्रासान् कस्मिंश्चिद् द्वादश कस्मिंश्चिन् नाश्नाति <strong>यथा कथंचित्</strong> त्रिंशद्रात्रौ प्रवृत्तिः । यदि कस्मिंश्चित्[^३४६] षोडश । अयं तु नियमः <strong>तिस्रोशीतीर् मासेनेति</strong> द्वे शते चत्चारिंशद् अधिके । चन्द्रलोकं प्राप्नोति ॥ ११।२२० ॥</p>
<ul>
<li><strong>एतद् रुद्रास् तथादित्या वसवश् चाचरन् व्रतम् ।</strong></li>
</ul>
<blockquote>
<p>सर्वाकुशलमोक्षाय मरुतश् च महर्षिभिः ॥ ११।२२१ ॥**</p>
</blockquote>
<p><strong>एतच्</strong> चान्द्रायणं <strong>व्रतं</strong> सर्वे देवाः समाचेरुः, <strong>सर्वेषाम् अकुशलानां विमोक्षाय</strong> । न केवलं यत्रैवोक्तम् अनुक्तेत्ष्व् अपि द्रष्टव्यम् । तद् उक्तम् &ldquo;कृच्छ्रातिकृच्छ्रौ चान्द्रायणम् इति सर्वप्रायश्चित्तम् सर्वप्रायश्चित्तम्&rdquo;[^३४७] (ग्ध् १९।२०) ।</p>
<ul>
<li>
<p><span style="text-decoration:underline;">अत्रेदं</span> संदिह्यते । यद् एतत् सर्वप्रायश्चित्तवचनं किं तन्त्रेण सर्वेषां शोधनम् उत योगसिद्धिन्यायेन प्रतिनिमित्तम् आवर्तत इति ।</p>
</li>
<li>
<p><span style="text-decoration:underline;">उच्यते</span> । यद्य् अप्य् एतन् न्याय्यं निमित्तावृत्तौ नैमित्तिकावृत्तिर् इति तथापीदम् अनाम्नातप्रतिपदप्रायश्चित्तनिमित्तेष्व् असंविदितेषु कृतसंभावनायाम् आम्नायते । तत्र येषां तावत् संभावनामात्रेण शुद्धिः क्रियते, यथा[^३४८] &ldquo;संवत्सरस्यैकम् अपि&rdquo; (म्ध् ५।२१) इति, तत्र निमित्तस्यानिश्चितत्वाद् उपपत्तेः कुत आवृत्तिसंभवः । यथा सुप्तस्य परिवर्तनैः शय्यागतसूक्ष्मप्राणिवधस् तथा नगरस्य रथ्यासु भ्राम्यतः परस्त्रीमुखसंदर्शनम् आ गृहप्राप्तेर् असकृत् संभवति । तादृग्विषये तन्त्रभाव एव युक्तः । दर्शितं चैतत् &ldquo;अस्थन्वताम्&rdquo; (ग्ध् २२।२०) इत्यादौ समुदायवध एकं प्रायश्चित्तम् इति । यानि च गरीयांसि पापानि तत्र सर्वत्र प्रायश्चित्तान्य् आम्नातानि । इदं च यथाप्रदर्शित एव विषये भवितुम् अर्हति । महत्त्वाच् चानावृत्तौ न्याय्यम् । तस्मात् संशितेष्व् अपि कथंचित् प्रायश्चित्तेषु न निमित्तान्तरोत्पत्तौ युक्त एव तन्त्रभावः । तथा च तन्त्रधर्म एव न्याय्य इति दर्शयति: &ldquo;यद् दिवा च नक्तं चैनश् चकृम तस्यावयजनम् असि स्वाहा । यत् स्वपन्तश् च जाग्रतश् चैनश् चकृम तस्यावयजनम् असि स्वाहा । यद् विद्वांसः&rdquo; (प्ब् १।६।१०) इत्यादि । यद् इति च वीप्सायां युगपद् अशेषपापवर्जनम् ॥ ११।२२१ ॥</p>
</li>
</ul>
<p><em>अत्र वदन्ति</em> ।</p>
<ul>
<li><strong>महाव्याहृतिभिर् होमः कर्तव्यः स्वयम् अन्वहम् ।</strong></li>
</ul>
<blockquote>
<p>अहिंसा सत्यम् अक्रोधम् आर्जवं च समाचरेत् ॥ ११।२२२ ॥**</p>
</blockquote>
<p>सर्वेष्व् एतेष्व् इतिकर्तव्यतेयम् उच्यते । सर्वहोमेष्व् आज्यद्रव्यम् अनुपात्ते द्रव्यविसेषे दर्शितम् । <strong>स्वयं</strong>ग्रहणात् परकर्तृकता निवर्तेत ।</p>
<ul>
<li>
<p>किं पुनर् अयं होमो लौकिके ऽग्नाव् अनावसथ्यस्य भवति नेति विचार्यते । इदम् एव तावद् विचार्यं कुतो ऽग्नौ होमः । प्रक्षेपावधिकस् त्यागो जुहोतेर् अर्थः । तत्र यस्मिन् कस्मिंश्चिद् आधारे प्रक्षेपेण सिध्यत्य् एव होमः । ततश् च स्थले जले वाग्नौ वा क्रियतां होमो गृह्याग्निमतस् तु न लौकिके ऽग्नौ होमः, ग्राम्याग्नौ तस्य तद्धोमप्रतिषेधात् । समाचाराद् अग्निसिद्धिर् इति चेत्, समाचार एव तर्ह्य् अन्विष्यताम् ।</p>
</li>
<li>
<p>गृह्यकारैस् तत्प्रणीताग्न्यधिकारैः कृच्छ्रविधिषु होम आम्नातः । तद्दर्शनेनानावसथस्य प्रायश्चित्ते नाहोमकाः कृच्छ्राः । अभ्युदयार्थिनस् तु नैवानगिकस्य सन्ति, सर्वाङ्गोपसंहारेण फलसिद्धेः ।</p>
</li>
<li>
<p><strong>अहिंसा</strong> । शिष्यभृत्याद्य् अपि ताड्यं न तडनीयं । <strong>सत्यं</strong> नर्मणापि नानृतम् । यदि वा पुरुषार्थतया प्राप्तयोर् अङ्गत्वाय विधानम् । <strong>आर्जवम्</strong> अक्रूरता ॥ ११।२२२ ॥</p>
</li>
<li>
<p><strong>त्रिर् अह्नस् त्रिर् निशायां च सवासा जलम् आविसेत् ।</strong></p>
</li>
</ul>
<blockquote>
<p>स्त्रीशूद्रपतितांश् चैव नाभिभाषेत कर्हिचित् ॥ ११।२२३ ॥**</p>
</blockquote>
<p><strong>त्रिर् अह्न</strong> इति &ldquo;सवनेष्व् अनुसवनम् उदकोपस्पर्शनम्&rdquo; (ग्ध् २६।१०) इति गौतमः । <strong>निशायाम्</strong> अपि त्रिषु यामेषु महानिशां वर्जयित्वा तदवधि न हि अस्ति स्नानकालः । यद् एव वासोयुगम् आच्छादनार्थम् औचित्यप्राप्तं तेनैव सह <strong>जलं</strong> प्रविशेत् । <strong>आविशेद्</strong> इति नोद्धृतोदकेनेत्य् अर्थः । <strong>स्त्रियो</strong> ब्राह्मणीर् अपि <strong>नाभिभाषेत</strong>, अन्यत्र मातृज्येष्ठभगिन्यादिभ्यः । भार्यया सह कर्मोपयोगी संलापो न विषिध्यते । अन्यस् तु न कर्तव्य एव ॥ ११।२२३ ॥</p>
<ul>
<li><strong>स्थानासनाभ्यां विहरेद् अशक्तो ऽधः शयीत वा ।</strong></li>
</ul>
<blockquote>
<p>ब्रह्मचारी व्रती च स्याद् गुरुदेवद्विजार्चकः ॥ ११।२२४ ॥**</p>
</blockquote>
<p>उत्थित आसीन उपविष्टो ऽथ वा । न क्वचिन् निषीदेत् । <strong>अशक्ताव् अधः शयीत</strong>, न पर्यङ्के । <strong>ब्रह्मचारी</strong> मैथुननिवृत्तः । <strong>व्रती</strong> शिष्टप्रतिषिद्धेषु[^३४९] नियमं गृह्णीयात् &ldquo;इदं मया न कर्तव्यम्&rdquo; इति । <strong>गुर्व्</strong>आदीनाम् <strong>अर्चा</strong> प्रणतेन स्रगनुलेपनाद्य् उपहर्तव्यम् ॥ ११।२२४ ॥</p>
<ul>
<li><strong>सावित्रीं च जपेन् नित्यं पवित्राणि च शक्तितः ।</strong></li>
</ul>
<blockquote>
<p>सर्वेष्व् एव व्रतेष्व् एवं प्रायश्चित्तार्थम् आदृतः ॥ ११।२२५ ॥**</p>
</blockquote>
<p><strong>सावित्री</strong> &ldquo;तत् सवितुः&rdquo; (र्व् ३।६२।१०) इति गायत्री । सवितृदेवत्वाज् जपचोदनासु सावित्रीशब्देन तस्याः सर्वत्राधिकारः । <strong>पवित्राण्य्</strong> अघमर्षणपावमानीपुरुषसूक्तादीनि शुक्रियाध्यायाजनरौहिणेयादीनि सामानि । <strong>सर्वेषु</strong>[^३५०] सर्वकृच्छ्रेषु । <strong>आदृतो</strong> यत्नवान् । <strong>सर्वेष्व्</strong> इत्यादिश्लोकपूरणस् तथाविधस्यैवाधिकारात् ॥ ११।२२५ ॥</p>
<ul>
<li><strong>एतैर् द्विजातयः शोध्या व्रतैर् आविष्कृतैनसः ।</strong></li>
</ul>
<blockquote>
<p>अनाविष्कृतपापांस् तु मन्त्रैर् होमैश् च शोधयेत् ॥ ११।२२६ ॥**</p>
</blockquote>
<p><strong>आविष्कृतं</strong> प्रकाशं लोकविदितम् <strong>एनः</strong> पापं येषाम् । <strong>एतैः</strong> कृच्छ्रैः **शोध्याः **। ये तु रहस्यपापास् तेषां न कृच्छ्रतपांसि । किं तर्हि, <strong>मन्त्रैर् होमैश् च शोधयेत्</strong> । यदि तावत् परिषदः ।</p>
<ul>
<li>
<p><span style="text-decoration:underline;">ननु</span>[^३५१] रहस्येषु नास्ति परिषद्गमनम् आविष्कृतं न स्यात् । विदुषां हि तत्राधिकारः ।</p>
</li>
<li>
<p><span style="text-decoration:underline;">उच्यते</span> । न प्रायश्चित्तम् अनागतं शोधयेद् इत्य् उच्यते । अपि तु शास्त्रव्याख्यानकाले शिष्याणाम् उपदेशाद् इदं रहस्येषु शोधनं बोद्धव्यम् इति ॥ ११।२२६ ॥</p>
</li>
<li>
<p><strong>ख्यापनेनानुतापेन तपसाध्ययनेन च ।</strong></p>
</li>
</ul>
<blockquote>
<p>पापकृन् मुच्यते पापात् तथा दानेन चापदि ॥ ११।२२७ ॥**</p>
</blockquote>
<p>विप्राणां विदिते ऽन्येषाम् अपि &ldquo;एवंकर्मास्मि&rdquo; इति प्रकाशयेत् । एतत् <strong>ख्यापनम् <strong>।</strong> अनुतापः</strong> । तस्मात् तापेन[^३५२] &ldquo;धिङ् मां महद् अकार्यम् अकरवम् अनर्थो मे दुष्कृतकारिणो जन्म&rdquo; इत्य्[^३५३] एवमादिः चित्तपरिखेदः । <strong>अध्ययनं</strong> सावित्र्या जपो वेदपाठो वाहिंसायाम् । अन्यत्र, असमर्थस्य तपसि दानम् । एतद् आह <strong>दानेन चापदीति</strong> । प्रक्रान्ततपसः आपदि पीडायाम् अनिग्रहणे दानम् ॥ ११।२२७ ॥</p>
<ul>
<li><strong>यथा यथा नरो ऽधर्मं स्वयं कृत्वानुभाषते ।</strong></li>
</ul>
<blockquote>
<p>तथा तथा त्वचेवाहिस् तेनाधर्मेण मुच्यते ॥ ११।२२८ ॥**</p>
</blockquote>
<p>ख्यापनविधेर् अर्थवादः । <strong>नरो ऽधर्मम्</strong> इति नञः प्रश्लेषः । धर्मस्य स्वयं ख्यापनं निषिद्धम्: &ldquo;न गुणाः स्वयं वाच्याः&rdquo; इति । प्रकृतश् चाधर्म एव <strong>तेनाधर्मेणेति</strong> श्रूयत एव ॥ ११।२२८ ॥</p>
<ul>
<li><strong>यथा यथा मनस् तस्य दुष्कृतं कर्म गर्हति ।</strong></li>
</ul>
<blockquote>
<p>तथा तथा सरीरं तत् तेनाधर्मेण मुच्यते ॥ ११।२२९ ॥**</p>
</blockquote>
<p><strong>शरीरम्</strong> अन्तरात्मैव, न भूतात्मा पुण्यपापयोस् तदाश्रयात् । उपचाराद् धि आत्मनः शरीरशब्दो ऽयं द्रष्टव्यः । अनुतापार्थवादो ऽयम् । गर्हा ख्याता ॥ ११।२२९ ॥</p>
<ul>
<li><strong>कृत्वा पापं हि संतप्य तस्मात् पापात् प्रमुच्यते ।</strong></li>
</ul>
<blockquote>
<p>नैवं कुर्यां पुनर् इति निवृत्त्या पूयते तु सः ॥ ११।२३० ॥**</p>
</blockquote>
<p><span style="text-decoration:underline;">निवृत्तिपर्यन्तम्</span>[^३५४] इत्य् आहुः ।</p>
<ul>
<li>
<p><span style="text-decoration:underline;">तद्</span> अयुक्तम् ।</p>
</li>
<li>
<p><strong>संतापो</strong> मनःपरिखेदः, &ldquo;प्रमाद्यैतन् मया कृतम्&rdquo; इत्येवंरूपः । <strong>निवृत्तिस्</strong> तु संकल्पो &ldquo;न कर्तव्यः <strong>पुनः</strong>&rdquo; इति । क्रियाभेदं च दर्शयति । क्त्वाप्रत्ययेन संतप्य निवृत्य इति[^३५५] । अतः प्रायश्चित्तवत् ख्यापनानुतापनिवृत्तयः प्रायश्चित्तिना कर्तव्याः । <strong>पूयते</strong>[^३५६] सिद्धिम् आप्नोति ॥ ११।२३० ॥</p>
</li>
<li>
<p><strong>एवं संचिन्त्य मनसा प्रेत्य कर्मफलोदयम् ।</strong></p>
</li>
</ul>
<blockquote>
<p>मनोवाङ्मूर्त्तिभिर् नित्यं शुभं कर्म समाचरेत् ॥ ११।२३१ ॥**</p>
</blockquote>
<p><strong>एवम्</strong> इति कृत्स्नस्य विधिनिषेधसमूहस्य प्रत्यवमर्शः । <strong>प्रेत्य कर्मफलोदयं</strong> शुभस्य कर्मणः स्वर्गादिफलावाप्तिर् अशुभस्य नरकोपपत्तिर् अकृते प्रायश्चित्ते, प्रायश्चित्तं चातिदुःखरूपम् । एतन् <strong>मनसि संचिन्त्य शुभं कर्म समाचरेत्</strong> ।</p>
<ul>
<li>
<p>विहितं <strong>शुभम्</strong>[^३५७] । तथा &ldquo;संकल्पमूलः कामो वै&rdquo; (म्ध् २।३), &ldquo;वाच्य् अर्था[^३५८] नियताः&rdquo; (म्ध् ४।२५६) इति च । तस्माद् यद्य् अपि &ldquo;न हिंस्यात्&rdquo; इत्य् उद्यमननिपातने न[^३५९] दण्डादेः परदुःखोत्पादने उच्येते, तथाप्य् एवमादिशास्त्रपर्यालोचनयाध्यवसायादिनिषेधः ।</p>
</li>
<li>
<p>एवम् अभक्ष्यभक्षणादाव् अपि द्रष्टव्यम् । यद्य् अपि भकणम्[^३६०] अन्नादिनिगरणपर्यन्तं तथापि मानसो ऽध्यवसायो निषिद्ध एव ।</p>
</li>
<li>
<p>एवम् अगम्यागमने ऽपि । यद्य् अपि हीन्द्रियसमापत्तिर् गमनं तथापि तदर्थाध्यवसायो व्यापार एवमादिशास्त्रान्तरैर् निषिध्यते ।</p>
</li>
<li>
<p><span style="text-decoration:underline;">यद्य् एवं</span> हननभक्षणागम्यागमनेषु यत् प्रायश्चित्तं तद् अध्यवसाये ऽपि प्राप्नोति ।</p>
</li>
<li>
<p><span style="text-decoration:underline;">नैष दोषः</span> । ब्राह्मणवधे तावद् इष्टम् एव, &ldquo;अहत्वापि&rdquo; (ग्ध् २२।११) इति वचनात् । अन्यत्र तु मुख्यस्यैव शब्दार्थस्य परिग्रहो न्याय्यः । प्रतिषेधे तूक्तशास्त्रपर्यालोचनया स मनोव्यापारात् प्रभृति कायव्यापारपर्यन्तविषयो ऽवतिष्ठते ।</p>
</li>
<li>
<p><span style="text-decoration:underline;">यद्य् एवं</span> &ldquo;निन्दितं समाचरन्&rdquo; (म्ध् ११।४३) इति प्रायश्चित्तनिमित्तोपदेशात् प्रतिषेधानुसारिप्रायश्चित्तं प्राप्नोति ।</p>
</li>
<li>
<p><span style="text-decoration:underline;">क एवम्</span> आह &ldquo;नास्ति प्रायचित्तम्&rdquo; इति । किं च, तच्छब्दचोदितान् न भवत्य् अन्यस्य लघु कल्प्यम् । तथा च सर्वप्रायश्चित्तानाम् एवमादिर् अपि विषयो न्याय्यः ।</p>
</li>
<li>
<p><span style="text-decoration:underline;">कुतः</span> पुनर् अयं विसेषो लभ्यते ।</p>
</li>
<li>
<p><span style="text-decoration:underline;">प्रतिषेधाध्यवसायाद्</span> इति । प्रायश्चित्तानि तु शब्दार्थेष्व् एव: &ldquo;व्रतानि यमधर्माश्[^३६१] च सर्वे संकल्पजाः&rdquo; (म्ध् २।३) इत्य् अनेन विधिप्रतिषेधाव् एवोच्येते । &ldquo;व्रतानि&rdquo; विधिरूपाणि, &ldquo;नियमाः&rdquo;[^३६२] प्रतिषेधलक्षणाः, तत्रैव च कृतार्थत्वान् नैमित्तिकेषु यावत् प्रवर्तितुम् अर्हन्ति । अस्ति च प्रतिषेधसामान्यनिमित्तम् अतो[^३६३] भवति प्रायश्चित्तम् । न च तद् एव[^३६४] । &ldquo;परद्रव्येष्व् अभिध्यानम्&rdquo; (म्ध् १२।५) इति चात्रैवान्ते दर्शयिष्यामः ॥ ११।२३१ ॥</p>
</li>
<li>
<p><strong>अज्ञानाद् यदि वा ज्ञानात् कृत्वा कर्म विगर्हितम् ।</strong></p>
</li>
</ul>
<blockquote>
<p>तस्माद् विमुक्तिम् अन्विच्छन् द्वितीयं न समाचरेत् ॥ ११।२३२ ॥**</p>
</blockquote>
<p>कृतप्रायश्चित्तस्यापि पुनर् अकार्यप्रवृत्ताव् अधिकतरं प्रायश्चित्तम् इति एवमर्थं <strong>द्वितीयं न समाचरेद्</strong> इति । अथ वा निवृत्तेर् अनन्तरोपदिष्टाया अर्थवादो <strong>द्वितीयं न समाचरितव्यम्</strong> इति । व्रतं न हात्व्यम् ।</p>
<ul>
<li>
<p>तस्माद् आद्यकृताद् व्यतिक्रमाद् <strong>विमुक्तिम् इच्छन्</strong> मोक्षम् इच्छन् पुनर् न कुर्यात् । ततश् चैतद् उक्तं भवति । कृते ऽपि प्रायश्चित्ते न विमुच्यते, यदि पुनः समाचरति । न च निष्कृतौ कृतायाम् अकृतायाम् अपि मोक्षो युक्तो ऽतो मुक्तस्य मुक्तिम् अन्विच्चन्न् इति नोपपद्यते । तस्माद् आधिक्याय पुनर् वचनम् ॥ ११।२३२ ॥</p>
</li>
<li>
<p><strong>यस्मिन् कर्मण्य् अस्य कृते मनसः स्याद् अलाघवम् ।</strong></p>
</li>
</ul>
<blockquote>
<p>तस्मिंस् तावत् तपः कुर्याद् यावत् तुष्टिकरं भवेत् ॥ ११।२३३ ॥**</p>
</blockquote>
<p>असत्यां चित्तशुद्धौ विहितातिरेककरणार्थम् इदम् । दुष्कृते <strong>कर्मण्य् अलाघवं</strong> कापि विचिकित्सा यदि भवति । ततः <strong>कृते</strong> ऽपि प्रायश्चित्त आ मनःप्रसादोत्पत्तेर्[^३६५] आवर्तयितव्यम् । <strong>तपो</strong>ग्रहणं दानादीनाम् अपि यथाविहितदर्शनार्थम् ॥ ११।२३३ ॥</p>
<ul>
<li><strong>तपोमूलम् इदं सर्वं दैवमानुषकं सुखम् ।</strong></li>
</ul>
<blockquote>
<p>तपोमध्यं बुधैः प्रोक्तं तपोन्तं वेददर्शिभिः ॥ ११।२३४ ॥**</p>
</blockquote>
<p>मनुष्यलोके यत् सुखम् आभिमानीकं जनपदैश्वर्यादि, यच् चैहिकम् अरोगित्वादि, यच् च साम्सर्गिकं धनपुत्रादि संपत्, यथाभिमतकान्तादिविषयोपभोगलक्षणम् ऐन्द्रियकम्, यच् च वेदेषु &ldquo;मनुष्याणां शतम् आनन्दाः स एक आजानदेवेषु&rdquo; (बाउ ४।३।३३) इत्यादि, तस्य <strong>सर्वस्य तपोमूलं</strong> उत्पत्तिकारणम् । <strong>तपोमध्यम्</strong> उत्पन्नस्य स्थितिर् मध्यावस्था । <strong>अन्तो</strong> ऽवसानम् । तदपेक्षयेति वेदविदां दर्शनम् । यथैव कर्मणि स्वर्गग्रामाद्यभिप्रेतफलसाधनान्य् एवं तपो विज्ञेयम् ॥ ११।२३४ ॥</p>
<ul>
<li><strong>ब्राह्मणस्य तपो ज्ञानं तपः क्षत्रस्य रक्षणम् ।</strong></li>
</ul>
<blockquote>
<p>वैश्यस्य तु तपो वार्ता तपः शूद्रस्य सेवनम् ॥ ११।२३५ ॥**</p>
</blockquote>
<p>नैवं मन्तव्यम्: &ldquo;तपसि सामर्थ्यात् तपसा सर्वफलसिद्धीर्[^३६६] अवाप्स्यामि, विध्यतिशययोगाच् च विहिताकरणे ऽपि, न द्रव्येण कथं मे ऽनुष्ठेयो धर्मः&rdquo; इति । यतो <strong>ब्राह्मणस्य तपो ज्ञानम्</strong> । ज्ञानं वेदार्थावबोधः । तस्मिन्न् असति न तत्फलसादनम् । अतो ज्ञानम् एव तप उच्यते । महतीष्व् आपत्तिषु[^३६७] तेन स्वधर्मो न हातव्य इत्य् एवमर्थो ऽयं श्लोकः । <strong>ज्ञान</strong>ग्रहणं स्वाध्यायग्रहणाध्ययनात् प्रभृति सर्वस्वधर्माणां प्रदर्शनार्थम् । एवं <strong>तपः क्षत्रिय्स्येति</strong> । <strong>शूद्रस्य सेवनं</strong> द्विजातीनाम् इति शेषः, तत्सेवाया विहितत्वात् । अस्य चानुवादत्वात् ॥ ११।२३५ ॥</p>
<ul>
<li><strong>ऋषयः संयतात्मानः फलमूलानिलाशनाः ।</strong></li>
</ul>
<blockquote>
<p>तपसैव प्रपश्यन्ति त्रैलोक्यं सचराचरम् ॥ ११।२३६ ॥**</p>
</blockquote>
<p>अतीन्द्रियज्ञानातिशयासादनम् अपि मुनीनां तपोबलेनैवेत्य् अर्थः । वाङ्मनःकायनियमात् <strong>संयतात्मानः</strong> । <strong>फलमूले</strong>त्य् आहारनियमः । ईदृशेन तपसा त्रैलोक्यं प्रत्यक्षवत् पश्यन्ति ॥ ११।२३६ ॥</p>
<ul>
<li><strong>औषधान्य् अगदा</strong>[^३६८]** विद्या दैवी च विविधा स्थितिः ।**</li>
</ul>
<blockquote>
<p>तपसैव प्रसिध्यन्ति तपस् तेषां हि साधनम् ॥ ११।२३७ ॥**</p>
</blockquote>
<p><strong>औषधानि</strong> रसायनानि । <strong>अगदा</strong> व्याध्युपशमभेषजानि । <strong>विद्या</strong> भूतविशेषादिविषया । <strong>दैवी स्थितिर्</strong> अणिमादिशक्तियोगो ऽनेकप्रकारः ॥ १।२३७ ॥</p>
<ul>
<li><strong>यद् दुस्तरं यद् दुरापं यद् दुर्गं यच् च दुष्करम् ।</strong></li>
</ul>
<blockquote>
<p>सर्वं तु तपसा साध्यं तपो हि दुरतिक्रमम् ॥ ११।२३८ ॥**</p>
</blockquote>
<p>दुःखेन यत् तीर्यते तद् <strong>दुस्तरम्</strong> । व्याधिनिमित्ता महत्य् आपत् । अतिबलेन शत्रूणां यद् उपरोधः । एतद् अपि तपस्विनां सुसाध्यम् । कृच्छ्रेण यत् प्राप्यते तद् <strong>दुरापम्</strong> आकाशगमनादि । <strong>दुर्गं</strong> मेघपृष्ठारोहणादि । <strong>दुष्करम्</strong> अभिशापवरदानादि, अन्यथा त्व् अकरणम् । यथा संवर्तस्यान्यदेवतासृष्टिः । <strong>सर्वम्</strong> एव <strong>तपसा सिध्यति</strong> । श्लोकत्रयेण संयोगपृथक्त्वाद् अभ्युदयार्थता कृच्छ्राणाम् उच्यते ।</p>
<ul>
<li>
<p><span style="text-decoration:underline;">ननु</span> च प्रायश्चित्तानां प्रकृतत्वात् कृच्छ्रस्तुतिस् तच्छेषतयैव न्याय्या, नाभ्युदयार्थिनो विधेयतया । न च दुस्तरादयो ऽर्थवादतया न संभवन्ति । एवंविधाः महान्तः कृच्छ्रा यद् दुस्तरम् अपि समुद्रादि तीर्यते । किं पुनर् पापं[^३६९] नापनोत्स्यते ।</p>
</li>
<li>
<p><span style="text-decoration:underline;">उच्यते</span> । गृह्यस्मृतिषु सामविधौ चाननुक्रम्यैव प्रायश्चित्तानि[^३७०] कृच्छ्रविधिः समाम्नातः । तत्र चानारभ्याधीतत्वाद् युक्तैव अभ्युदयार्थता । आह च &ldquo;अथैतान् कृच्छ्रांश् चरित्वा सर्वेषु वेदेषु स्नातो भवति सर्वैर् देवैर्[^३७१] ज्ञातो भवति&rdquo; (ग्ध् २६।२४) इति । &ldquo;वेदेषु स्नातः&rdquo;[^३७२] इत्य् अनेन नियमपूर्वकं वेदाध्ययनानुष्ठानाद् यत् फलं तत् सिद्धम् आह । यस् तु निष्फलो ग्रहणार्थो ऽध्ययनविधिः स एकवेदाध्ययनेनात्रापि संपद्यते । एवम् अनेकवेदाध्ययनं तु धर्मायैवेत्य् उक्तम् । &ldquo;देवैर्[^३७३] ज्ञातः&rdquo; इत्य् अनेनाशेषयागफलावाप्तिम् आह । यजमानो हि वेदैर् ज्ञायते । यो ह्य् अर्थवादतया संभवति, न प्रायश्चित्तैर् दानभावं[^३७४] गच्छद्भिः । इहापि स्वधर्मनिवृत्तिम् आशङ्कमानेन &ldquo;ब्राह्मणस्य तपो ज्ञानम्&rdquo; (म्ध् ११।२३५) इति यद् उक्तं तद् अभ्युदयार्थत्वे संभवति । न प्रायश्चित्तानि पापप्रमोचनार्थानि काम्यानि फलसाधनानि, तत्र भिन्नविषयत्वात् कुतः प्रायश्चित्तैर् निवृत्तिर् आशङ्क्यते । अभ्युदयार्थत्वे तु कृच्छ्राणाम् अन्येषां च कर्मणां तुल्यत्वाद् युक्ता निवृत्त्याशङ्का । तथा &ldquo;महापतकिनश् च&rdquo; (म्ध् ११।२३९) इति पापप्रमोचनार्थे ऽपि[^३७५] चोद्यते <strong>यद् दुस्तरम्</strong> इत्यादिना अभ्युदयार्थतेति भिन्ने एव ते वाक्ये । तेन च प्रकरणस्य बाधो युक्त एव । तथा च द्वैपायनमुनिप्रभृतयः &ldquo;तपःप्रभावाद् बुद्धीर् विचित्रास् ता वक्ष्यन्ते&rdquo; । तस्मात् सर्वफलानि तपांसि । न च यथा सर्वार्थान्य् अपि वैदिकानि कर्माणि नियतफलानि &ldquo;सर्वेभ्यो दर्शपूर्णमासौ सर्वेभ्यो ज्योतिष्टोमः&rdquo; इत्यधिकारात् तत्र सर्वत्र यान्य् एव वेदे स्वर्गादीनि फलानि श्रुतानि तदपेक्षयैव सर्वार्थता न तु ऋध्यतिशयातिभोगेनैवम् इति । किं तर्हि, <strong>यद् दुस्तरम्</strong> इत्यादि यथा निदर्शितम् ॥ ११।२३८ ॥</p>
</li>
<li>
<p><strong>महापातकिनश् चैव शेषाश् चाकार्यकारिणः ।</strong></p>
</li>
</ul>
<blockquote>
<p>तपसैव सुतप्तेन मुच्यन्ते किल्बिषात् ततः ॥ ११।२३९ ॥**</p>
</blockquote>
<p>उक्तार्थम् एतत् ॥ ११।२३९ ॥</p>
<ul>
<li><strong>कीटाश् चाहिपतङ्गाश् च पशवश् च वयांसि च ।</strong></li>
</ul>
<blockquote>
<p>स्थावराणि च भूतानि दिवं यान्ति तपोबलात् ॥ ११।२४० ॥**</p>
</blockquote>
<p>तपस्तुतिर् इयम् । येन तपसा सर्वत्र गमनात् सर्वे स्वर्गम् आसत इति । यथानधिकृता अपि <strong>कीटा</strong>दयस् <strong>तपोबलाद्</strong> <strong>दिवं</strong> गच्छन्ति, किं पुनर् विद्वांसो ब्राह्मणाः । आलम्बनं <strong>कीटा</strong>दीनां जातिसहजं दुःखं तद् एव <strong>तपः</strong> । तेन च क्षीणकल्मषाधिकारिजन्मान्तरकृतेन सुकृतेन <strong>दिवं यान्ति</strong> ॥ ११।२४० ॥</p>
<ul>
<li><strong>यत् किंचिद् एनः कुर्वन्ति मनोवाङ्मूर्तिभिर् जनाः ।</strong></li>
</ul>
<blockquote>
<p>तत् सर्वं निर्दहन्त्य् आशु तपसैव तपोधनाः ॥ ११।२४१ ॥**</p>
</blockquote>
<p>वाङ्मनःकायकृतस्य जपहोमाभ्यां शुद्धिः स्मर्यते । तत्र <strong>तपसा</strong> निवृत्तिः स्यात् । अत इदम् आरभ्यते तद् अपि तपसानूद्यते ॥ ११।२४१ ॥</p>
<ul>
<li><strong>तपसैव विसुद्धस्य ब्राह्मणस्य दिवौकसः ।</strong></li>
</ul>
<blockquote>
<p>इज्याश् च प्रतिगृह्णन्ति कामान् संवर्धयन्ति च ॥ ११।२४२ ॥**</p>
</blockquote>
<p>काम्यकर्मारम्भे पूर्वं तपः कर्तव्यम् । तद् अपि तावद् अनूद्यते । तथा चोक्तम् &ldquo;प्रथमं चरित्वा शुचिः पूतः कर्मण्यो भवति&rdquo; (ग्ध् २६।२१) । यत्र तावद् दीक्षोपनयनाद्य्[^३७६] अङ्गं तत्र तद् एव तपः । एकस् तपो[^३७७] व्रतम् उपैत्य् असंगतानां[^३७८] विहितं चेति तप एव । यत्रापि शान्तिकपौष्टिकादौ गृह्यादिविषये तत्रापि पूवं तपः कर्तव्यम् इति श्लोकार्थः ।</p>
<ul>
<li>
<p><strong>ब्राह्मण</strong>ग्रहणं यागाधिकृतकामिमात्रप्रदर्शनार्थम्[^३७९] । उक्तं च ।</p>
</li>
<li>
<p>नातप्ततपसः पुंसो हविर् गृह्णन्ति देवताः ।</p>
</li>
<li>
<p>नागृहीतहविष्यस्य कामः संपद्यते क्वचित् ॥</p>
</li>
</ul>
<p>यद्य् अपि न देवता तत्फलं ददाति[^३८०] तथापि यागस्य देवतया विनानिष्पत्तेर् देवताः संवर्धयन्तीत्य् उच्यते । हविर्ग्रहीतृत्वं च न पुनर् देवतानां च स्वीकारः । किं तर्हि, संप्रदानतयोद्देशे ऽनिराकरणम् ॥ ११।२४२ ॥</p>
<ul>
<li><strong>प्रजापतिर् इदं शास्त्रं तपसैवासृजत् प्रभुः ।</strong></li>
</ul>
<blockquote>
<p>तथैव वेदान् ऋषयस् तपसा प्रतिपेदिरे ॥ ११।२४३ ॥**</p>
</blockquote>
<p>मनोर् येयं प्रतिष्ठा ग्रन्थस्य सा तपःसामर्थ्यजैव[^३८१] । अन्यो ऽपि यो ग्रन्थप्रतिष्ठाकामस् तेनापि तपःपूर्वं कृत्वा ग्रन्थः प्रणेतव्यः । ऋषीणाम् अपि यत् तादृक्त्वं वेदाः प्रादुर् भवन्ति तत् तपसैव ॥ ११।२४३ ॥</p>
<ul>
<li><strong>यद्</strong>[^३८२]** एतत् तपसो देवा महाभाग्यं प्रचक्षते ।**</li>
</ul>
<blockquote>
<p>सर्वस्यास्य प्रपश्यन्तस् तपसः पुण्यम् उत्तमम् ॥ ११।२४४ ॥**</p>
</blockquote>
<p>तपःस्तुत्युपसंहरः । <strong>यद् एतत् तपसो महाभाग्यं</strong> महाफलत्वम् उक्तं <strong>तद् देवाः प्रचक्षते</strong>, न केवलं मनुष्या एव । <strong>सर्वस्यास्ये</strong>ति जगन्निदर्शयति । कृत्स्नस्य जगतः <strong>पुण्यम् उद्भवं</strong> शुभजन्म <strong>तपसः</strong> सकाशात् <strong>पश्यन्तः</strong> ॥ ११।२४४ ॥</p>
<ul>
<li><strong>वेदाभ्यासो ऽन्वहं शक्त्या महायज्ञक्रियाक्षमा ।</strong></li>
</ul>
<blockquote>
<p>नाशयन्त्य् आशु पापानि महापातकजान्य् अपि ॥ ११।२४५ ॥**</p>
</blockquote>
<p><strong>वेदाभ्यासा</strong>दीनां नित्यानां कर्मणां पापप्रणोदनार्थताधिकारान्तरत्वेनोच्यते । अनिर्दिष्टप्रायश्चित्तानाम् अप्रत्ययकृतानां प्रतिभूतानां चैतद् विज्ञायते ।</p>
<ul>
<li>
<p><span style="text-decoration:underline;">अन्ये</span> त्व् आहुर् यद् एवोक्तम् &ldquo;ब्राह्मणस्य तपो ज्ञानम्&rdquo; (म्ध् ११।२३४) इति तपोविधानेन कर्मान्तरनिवृत्तिम् आशङ्कमानस्य वचनम्, इदम् अपि तथैव विज्ञेयम् ।</p>
</li>
<li>
<p>अनुसंधानार्थं <strong>क्षमा</strong>ग्रहणम् सर्वात्मगुणप्रदर्शनार्थम् । <strong>महापातकान्य् अपीति</strong> । <strong>अपि</strong>शब्दात् स्तुतिः[^३८३] प्रतीयते न महापातकनिवृत्त्यर्थता न चाकस्मात् स प्रवर्तित इति तथा प्रदर्शितैर् विषयैर् विज्ञायते ॥ ११।२४५ ॥</p>
</li>
<li>
<p><strong>यथैदस् तेजसा वह्निः प्राप्तं निर्दहति क्षणात् ।</strong></p>
</li>
</ul>
<blockquote>
<p>तथा ज्ञानाग्निना पापं सर्वं दहति वेदवित् ॥ ११।२४६ ॥**</p>
</blockquote>
<p>ज्ञानप्रशंसेयम् । विदुषः स्वल्पेन प्रयश्चित्तेन शुद्धिर् इत्य् अस्मिन् प्रकरण आज्ञायते । <strong>ज्ञानं</strong> च सरहस्यं वेदार्थविषयं ज्ञेयम् । न[^३८४] प्रायश्चित्तविधिज्ञानं केवलं शुद्धये, प्रयोगार्थत्वात् तत्[^३८५] । न ह्य् अन्यथा प्रयोगोपपत्तिः । यस् तु देवादिसत्ताविज्ञानं[^३८६] रहस्याधिकारज्ञानं च तस्याकामार्थत्वाद् युक्तम् &ldquo;तद् धि ताः पापनिष्क्रियाः&rdquo; । आह च &ldquo;यथा पुष्करपलाश आपो न श्लिष्यन्ति एवम् एवंविदि पापं कर्म न श्लिष्यति&rdquo; (छु ४।१४।३) इति । <strong>एधो</strong> दार्विन्धनम् । यथा शुष्कदारु चाग्नौ क्षिप्तं क्षिप्रं दह्यते[^३८७] एवं ज्ञानम् अग्निर् इव पापस्य दाहकत्वाद्[^३८८] विनाशसामान्याद् एवम् उच्यते । <strong>वेदविद्</strong> इति ज्ञानं विशिष्यते । तेन तर्ककलाकाव्यादिज्ञानम् अपास्तं भवति ॥ ११।२४६ ॥</p>
<ul>
<li><strong>इत्य् एतद् एनसाम् उक्तं प्रायश्चित्तं यथाविधि ।</strong></li>
</ul>
<blockquote>
<p>अत ऊर्ध्वं रहस्यानां प्रायश्चित्तं निबोधत ॥ ११।२४७ ॥**</p>
</blockquote>
<p>पूर्वोत्तरप्रकरणाभिसंबन्धार्थः ॥ ११।२४७ ॥</p>
<ul>
<li><strong>सव्याहृतिप्रणवकाः प्राणायामास् तु षोडश ।</strong></li>
</ul>
<blockquote>
<p>अप् भ्रूणहणं मासात् पुनन्त्य् अहर् अहः कृताः ॥ ११।२४८ ॥**</p>
</blockquote>
<p>मुखनासिकासंचारी वायुः <strong>प्राणः</strong>, तस्य्<strong>आयामो</strong> निरोधः । स चोभयपथा प्राणप्रवृत्तेर् बहिः क्रमतो ऽपानप्रवृत्तेर् वा यद् रेचकाख्यं[^३८९] प्रसिद्धम् । <strong>व्याहृतयः</strong> सप्त । <strong>प्रणव</strong> ॐकारः । व्याहृतिभिः प्रणवेन च सह <strong>प्राणायांआः</strong> कर्तव्या इति । <strong>षोडशेत्य्</strong> आवृत्तिसंख्यानम् ।</p>
<ul>
<li>
<p><span style="text-decoration:underline;">कीदृशः</span> सहभावः ।</p>
</li>
<li>
<p><span style="text-decoration:underline;">केचिद्</span> आहुः । प्राणायामं कृत्वा व्याहृतिः प्रणवजपः प्रत्यावृत्तिं कर्तव्यः ।</p>
</li>
<li>
<p><span style="text-decoration:underline;">अन्ये</span> त्व् आहुः । श्वासनिरोधकालेन ध्यातव्याः ।</p>
</li>
<li>
<p><span style="text-decoration:underline;">किंपरिमाणः</span> प्राणायामानां कालः ।</p>
</li>
<li>
<p><span style="text-decoration:underline;">यावता</span> नातिमहती श्वासनिरोधनपीडा जायते ।</p>
</li>
<li>
<p>कुम्भरेचकपूरकाश् च प्राणायामाः स्मर्यन्ते, न[^३९०] श्वासनिरोधमात्रम् । यथाप्रमाणं नासिद्धेर् इति, असाध्यतयैव परिमाणानाम् ।</p>
</li>
<li>
<p><strong>अपि भ्रूणहनम्</strong> । <strong>अपि</strong>शब्दात् तत्समेषु ॥ ११।२४८ ॥</p>
</li>
<li>
<p><strong>कौत्सं जप्त्वाप इत्य् एतद् वासिष्ठं च प्रतीत्य् ऋचम् ।</strong></p>
</li>
</ul>
<blockquote>
<p>माहित्रं शुद्धवत्यश् च सुरापो ऽपि विशुध्यति ॥ ११।२४९ ॥**</p>
</blockquote>
<p>कुत्सेन ऋषिणा दृष्टं प्रोक्तं <strong>कौत्सम्</strong> । &ldquo;अप नः शोशुचद् अघम्&rdquo; (र्व् १।९७।१) इत्य् अष्टर्चं बह्वृचे पठ्यते । <strong>वासिष्ठं च पर्तीत्य् ऋचम् ।</strong> तिस्र ऋचः समाहृतास्त्यृचम्, प्रतीतिसूक्तादिप्रतीकार्थं[^३९१] चेति: &ldquo;प्रतिस्तोमेभिर् उषसं वसिष्ठाः&rdquo; (र्व् ७।८०।१) इत्य् एतत् । <strong>माहित्रम्</strong> &ldquo;महि त्रीणाम्&rdquo;[^३९२] (१०।१८५।१) इति तृचम् एव ।  महितृसब्दो ऽस्मिन् सूक्ते ऽस्तीति विमुक्तादिप्रक्षेपात् ।[^३९३] ये तु &ldquo;माहेन्द्रम्&rdquo; इति पठन्ति तेषाम् &ldquo;महां इन्द्रो य ओजसा&rdquo; (र्व् ८।६।१) इत्य् अष्टचत्वारिंशतं पयःसूक्तम् आहुः । <strong>शुद्धवत्यश् च</strong> &ldquo;एतो न्व् इन्द्रं स्तवांअ शुद्धं शुद्धेन&rdquo; (र्व् ८।९५।७) इति । अत्र <strong>अपि</strong>शब्दस् तत्समानार्थः ॥ ११।२४९ ॥</p>
<ul>
<li><strong>सकृज् जप्त्वास्य वामीयं शिवसंकल्पम् एव च ।</strong></li>
</ul>
<blockquote>
<p>अपहृत्य सुवर्णं तु क्षणाद् भवति निर्मलः ॥ ११।२५० ॥**</p>
</blockquote>
<p>अत्र <strong>सकृत्</strong>ग्रहणात् पूर्वत्र पाठावृत्तिः प्रतीयते । सा च समाचाराद् अन्यत्र दर्शनाच् च । &ldquo;त्रिर् जपित्वाघमर्षणम्&rdquo; (म्ध् ११।२५८) इत्य् अत्रापेक्षायाम् अधिकृतेन संबन्धः । <strong>अस्यवाम</strong>शब्दो ऽस्मिन् सूक्ते ऽस्तीति &ldquo;मतौ छः सूक्तनाम्नोः&rdquo; (पाण् ५।२।५९) इति शब्दव्युत्पत्तिः । &ldquo;अस्य वामस्य पलितस्य होतुः&rdquo; (र्व्१।१६४।१) इति द्वापञ्चशदृचं सूक्तम् । <strong>शिवसंकल्पम्</strong> अपि &ldquo;यज् जाग्रतो दूरम् उदैति&rdquo; (व्स् ३४।१) इति वाजसनेयषडृचम्[^३९४] ॥ ११।२५० ॥</p>
<ul>
<li><strong>हविष्पान्तीयम् अभ्यस्य न तमं ह इतीति च ।</strong></li>
</ul>
<blockquote>
<p>जपित्वा पौरुषं सूक्तं मुच्यते गुरुतल्पगः ॥ ११।२५१ ॥**</p>
</blockquote>
<p>प्रतीकार्थो द्वितीय इतिकरणः[^३९५] पदार्थविपर्यासकृत् । ततो मन्त्रस्वरूपग्रहणम् इति वेत्य् अत्र लभ्यते । <strong>पौरुषम्</strong> &ldquo;सहस्रशीर्षा पुरुषः&rdquo; (र्व् १०।९०।१) इति षोडशर्चं सूक्तम् ॥ ११।२५१ ॥</p>
<ul>
<li><strong>एनसां स्थूलसूक्ष्माणां चिकीर्षन्न् अपनोदनम् ।</strong></li>
</ul>
<blockquote>
<p>अवेत्य् ऋचं जपेद् अब्दं यत् किंचेदम् इतीति वा ॥ ११।२५२ ॥**</p>
</blockquote>
<p>अर्वाङ् महापातकेभ्य <strong>एनांसि स्थूलसूक्ष्माण्य्</strong> उच्यन्ते उपपातकादीनि । तेषाम् <strong>अपनोदनं चिकीर्षन् अवेत्य् ऋचं जपेद् अब्दम्</strong> । अवेत्य् अवशब्देन प्रतीकेन &ldquo;अव ते हेऌओ वरुण नमोभिः&rdquo; (र्व् १।२४।१४) इति लक्ष्यते, पापप्रमोचनलिङ्गत्वात् । न त्व् अतत्संदुहेणायत इति &ldquo;यत् किंचेदं वरुण दैव्ये जने&rdquo; (र्व् ७।८९।५) इति एषाम् ॥ ११।२५२ ॥</p>
<ul>
<li><strong>प्रतिगृह्याप्रतिग्राह्यं भुक्त्वा चान्नं विगर्हितम् ।</strong></li>
</ul>
<blockquote>
<p>जपंस् तरत् स मन्दीयं पूयते मानवस् त्र्यहात् ॥ ११।२५३ ॥**</p>
</blockquote>
<p><strong>अप्रतिग्राह्यं</strong> मद्यादि, यद् अप्य् अप्रतिग्राह्यं पापकर्मणः सुवर्णादि, तद् अग्राह्यम् एव । <strong>विगर्हितम् अन्नं</strong> चतुर्विधं स्वभावकालपरिग्रहसंसर्गदुष्टम् । &ldquo;तरत् स मन्दी धावति&rdquo; (र्व् ९।५८।१–४) पावमानीषु चतुष्टयम् ॥ ११।२५३ ॥</p>
<ul>
<li><strong>सोमारौद्रं तु बह्वेनाः समाम् अभ्यस्य शुध्यति ।</strong></li>
</ul>
<blockquote>
<p>स्रवन्त्याम् आचरन् स्नानम् अर्यम्णाम् इति च तृचम् ॥ ११।२५४ ॥**</p>
</blockquote>
<p>&ldquo;सोमा रुद्रा धारयेथाम् अस्त्रम्&rdquo; (र्व् ६।७४।१) इति चतस्रो यज्ञं च भरणानीद्रियं चेति ऋक् । <strong>समा</strong> संवत्सरम् । चाह्वानः । इदं लिङ्गं यद् उक्तं क्वचित् तन्त्रेणापि प्रायश्चित्तम् अस्तीति । <strong>स्रवन्त्याम्</strong> इति तडागसरसी निवर्तेते ॥ ११।२५४ ॥</p>
<ul>
<li><strong>अब्दार्धम् इन्द्रम् इत्य् एतद् एनस्वी सप्तकं जपेत् ।</strong></li>
</ul>
<blockquote>
<p>अप्रशस्तं तु कृत्वाप्सु मासम् आसीत भैक्षभुक् ॥ ११।२५५ ॥**</p>
</blockquote>
<p>&ldquo;इन्द्रं मित्रं वरुणम् अग्निम्&rdquo; (र्व् १।१०६।१–७) इत्य् <strong>एतत् सप्तकम्</strong> । <strong>अब्दार्धं</strong>[^३९६] षण्मासान् । <strong>जपेद् एनस्वी</strong> इत्य् अविशेषात् सर्वैनसाम् । <strong>अप्रशस्तं</strong> मैथुनं तत्र पुरीषोत्सर्गो वा । तद् अप्सु कृत्वा <strong>मासं</strong> भैक्षाहारो भवेत् ॥ ११।२५५ ॥</p>
<ul>
<li><strong>मन्त्रैः शाकलहोमीयैर् अब्दं हुत्वा घृतं द्विजः ।</strong></li>
</ul>
<blockquote>
<p>सुगुर्व् अप्य् अपहन्त्य् एनो जप्त्वा वा नम इत्य् ऋचम् ॥ ११।२५६ ॥**</p>
</blockquote>
<p>&ldquo;देवकृतस्यैनसो ऽवयजनम् असि&rdquo; (व्स् ८।१३) इत्य् एवमादयो ऽष्टौ <strong>मन्त्राः</strong> <strong>शाकलहोमीयाः</strong> । तैर् <strong>घृतम् अब्दं हुत्वा गुर्व् अप्य् अपहन्त्य् एनः</strong> । सर्वमहापातकान्य् अपीत्य् अर्थः । <strong>जपित्वा</strong> &ldquo;नमो रुद्राय तवसे कपर्दिनः&rdquo; इत्य् एवं मन्त्रं संवत्सरम् एवम् एतां सिद्धिम् आप्नुयात्, अन्तरेणापि शाकलहोमम् । तद् इदं वैकल्पिकं जपकर्मपूर्वेण शाकलमन्त्रहोमेन प्रायश्चित्तम् । अन्येन वा जपित्वा वामन इत्य् ऋचम् । सा तु शिष्टेभ्यः सुगमयितव्या ॥ ११।२५६ ॥</p>
<ul>
<li><strong>महापातकसंयुक्तो ऽनुगच्छेद् गाः समाहितः ।</strong></li>
</ul>
<blockquote>
<p>अभ्यस्याब्दं पावमानीर् भैक्षहारो विशुध्यति ॥ ११।२५७ ॥**</p>
</blockquote>
<p><strong>महापातकसंयुक्त</strong> इति पूर्वपदार्थसंख्याविशेषप्रतिपत्तिर् अनेनापीति गम्यते । एकैकस्य लघुनः प्रायश्चित्तविधानम् अनेकेनापि युक्तम् । <strong>पावमान्यः</strong> कृत्स्नम् एव मण्डलं दाशतयम् &ldquo;स्वादिष्ठया मदिष्ठया&rdquo; (र्व् ९।१।१) इत्य् आरब्य &ldquo;यत् ते राजञ् छृतं हविः&rdquo; (र्व् ९।११४।४) इत्यन्तम्[^३९७] । गवाम् अनुगमनम् नानुव्रज्यामात्रम् । किं तर्हि, परिचर्या । सा च गोघ्नप्रायश्चित्ताद् अनुसंधेया ॥ ११।२५७ ॥</p>
<ul>
<li><strong>अरण्ये वा त्रिर् अभ्यस्य प्रयतो वेदसंहिताम् ।</strong></li>
</ul>
<blockquote>
<p>मुच्यते पातकैः सर्वैः पराकैः शोधितस् त्रिभिः ॥ ११।२५८ ॥**</p>
</blockquote>
<p>महापातकसंयुक्तस्यैव प्रायश्चित्तान्तरम् एतत् । <strong>वेदसंहितां</strong> मन्त्रब्राह्मणम् । &ldquo;षट्त्रिंशद् रात्रम् उपोष्य&rdquo; इति संहिताम् अरण्ये जपन् प्रमुच्यते ॥ ११।२५८ ॥</p>
<ul>
<li><strong>त्र्यहं तूपवसेद् युक्तस् त्रिर् अह्नो ऽभ्युपयन्न् अपः ।</strong></li>
</ul>
<blockquote>
<p>मुच्यते पातकैः सर्वैस् त्रिर् जपित्वाघमर्षणम् ॥ ११।२५९ ॥**</p>
</blockquote>
<p><strong>अपो ऽभ्युपयन् जपित्वाघमर्षणम्</strong> इति संबन्धः । अतश्[^३९८] चान्तर्जलं जपसिद्धिः । एवं स्मृत्यन्तरानुग्रहः । अघमर्षणमन्त्रविसेषस् तृच उक्तः (र्व् १०।१९०) ॥ ११।२५९ ॥</p>
<ul>
<li><strong>यथाश्वमेधः क्रतुराट् सर्वपापापनोदनः ।</strong></li>
</ul>
<blockquote>
<p>तथाघमर्षणं सूक्तं सर्वपापापनोदनम् ॥ ११।२६० ॥**</p>
</blockquote>
<p>स्तुत्यर्थः श्लोकः ॥ ११।२६० ॥</p>
<ul>
<li><strong>हत्वा लोकान् अपीमांस् त्रीन् अश्नन्न् अपि यतस् ततः ।</strong></li>
</ul>
<blockquote>
<p>ऋग्वेदं धारयन् विप्रो नैनः प्राप्नोति किंचन ॥ ११।२६१ ॥**</p>
</blockquote>
<p>इयम् अपि स्तुतिः । ऋग्वेदधारिणो रहस्यप्रायश्चित्तार्था ।</p>
<ul>
<li>
<p><span style="text-decoration:underline;">अन्ये</span> तु &ldquo;महापातकसंयुक्तः&rdquo; (म्ध् ११।५७) इत्य् आरभ्य रहस्यार्थम् अपीच्छन्ति ॥ ११।२६१ ॥</p>
</li>
<li>
<p><strong>ऋक्संहितां त्रिर् अभ्यस्य यजुषां वा समाहितः।</strong></p>
</li>
</ul>
<blockquote>
<p>साम्नां वा सरहस्यानां सर्वपापैः प्रमुच्यते ॥ ११।२६२ ॥**</p>
</blockquote>
<p>ऋगादिविशेषणात् ब्राह्मणनिवृत्तिः । <strong>रहस्यानि</strong> सामान्य् आरण्यकाधीतानि ॥ ११।२६२ ॥</p>
<ul>
<li><strong>यथा महाह्रदं प्राप्य क्षिप्तं लोष्टं विनश्यति ।</strong></li>
</ul>
<blockquote>
<p>तथा दुश्चरितं सर्वं वेदे त्रिवृति मज्जति ॥ ११।२६३ ॥**</p>
</blockquote>
<p>त्र्यवयवस् त्रिवृत् । एककार्यत्वाद् अवयवव्यवहाराद् वेदो वेदान्तरस्यावयवः ॥ ११।२६३ ॥</p>
<ul>
<li><strong>ऋचो यजूंषि चाद्यानि सामानि विविधानि च ।</strong></li>
</ul>
<blockquote>
<p>एष ज्ञेयस् त्रिवृद्वेदो यो वेदैनं स वेदवित् ॥ ११।२६४ ॥**</p>
</blockquote>
<p>तत् त्र्यवयवं दर्शयति । <strong>आद्यानि</strong> मुख्यानीत्य् अर्थः । &ldquo;अन्यानि&rdquo; ब्राह्मणाध्येयानि च पठितानि । अथ वा पदक्रमितानि । <strong>विविधानि सामानि</strong> ग्राम्यारण्यविभागेन ॥ ११।२६४ ॥</p>
<ul>
<li><strong>आद्यं यत् त्र्यक्षरं ब्रह्म त्रयी यस्मिन् प्रतिष्ठिता ।</strong></li>
</ul>
<blockquote>
<p>स गुह्यो ऽन्यस् त्रिवृद्वेदो यस् तं वेद स वेदवित् ॥ ११।२६५ ॥**</p>
</blockquote>
<p><strong>त्र्यक्षरम्</strong> अक्षरत्रयसमाहार ॐकारः । <strong>आद्यं ब्रह्म</strong> गुह्यम् । रहस्याधिकारे यथावद् उप्दिष्टत्वाच् छब्दब्रह्मरूपतयोपासनकर्मत्वेन विहितः । परमात्मवाचकतया वा <strong>गुह्यो,</strong> न तु ज्ञाताक्षरत्वेन[^३९९] । स हि लोकप्रसिद्ध ओम् इत्य् अभ्युपगमः । <strong>त्रयी यस्मिन्न्</strong> एषा संकुचिता । सर्वाणि वर्णानीत्य् एवमादि । तस्योपासना पुरस्ताद् उक्तेति, एवम् &ldquo;ओम् इत्य् एतद् अक्षरम् उपासीत&rdquo; (छु १।१।१) इति । पूर्वश्लोके मन्त्रार्थवेदनेन वेदत्वम् उक्तम्, अनेन वेदान्तज्ञानम् । कर्मवेदनं त्व् अध्ययनविध्याक्षिप्तम् एवेति प्रसिद्धम् ॥ ११।२६५ ॥</p>
<p>**इति मानवे धर्मशास्त्रे भृगुप्रोक्तायां संहितायाम् **</p>
<p><strong>एकादशो ऽध्यायः ॥</strong></p>
<p>**मान्या कापि मनुस्मृतिस् तदुचिता व्याख्या हि मेधातिथेः **</p>
<p><strong>सा लुप्तैव विधेर् वशात् क्वचिद् अपि प्राप्यं न यत् पुस्तकम् ।</strong></p>
<p>**क्षोणीन्द्रो मदनः सहारणसुतो देशान्तराद् आहृतं **</p>
<p><strong>जीर्णोद्धारम् अचीकरत् तत इतस् तत्पुस्तकैर् लेखितैः ।</strong></p>
<p><strong>इति भट्टवीरस्वामिसूनोर् भट्टमेधातिथिकृतौ</strong></p>
<p><strong>मनुभाष्ये एकादशो ऽध्यायः ॥</strong></p>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vishvAsa.github.io/kalpAntaram/smRtiH/manuH/medhAtithiH/11/Text/">Text </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: Text</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kalpAntaram/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      Built on 2021 Jun 27 13:12:01 UTC. (<a href="http://google.com/search?q=13%3a12%3a01%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
