<!DOCTYPE html>
<html lang="en-us">
  <head>
    <meta charset="utf-8">
    <meta http-equiv="X-UA-Compatible" content="IE=edge,chrome=1">
    
    <title>कल्पान्तरे विश्वासटिप्पन्यः  | Text</title>
    <meta name="HandheldFriendly" content="True">
    <meta name="MobileOptimized" content="320">

    <meta name="viewport" content="width=device-width,minimum-scale=1">
    <meta name="generator" content="Hugo 0.83.1" />
    
    
      <META NAME="ROBOTS" CONTENT="INDEX, FOLLOW">
    

    <link href="/kalpAntaram/smRtiH/manuH/medhAtithiH/10/Text/" rel="alternate" type="application/rss+xml" title="कल्पान्तरे विश्वासटिप्पन्यः" />
    <link href="/kalpAntaram/smRtiH/manuH/medhAtithiH/10/Text/" rel="feed" type="application/rss+xml" title="कल्पान्तरे विश्वासटिप्पन्यः" />

    <meta property="og:title" content="Text" />
<meta property="og:description" content="अथ दशमो ऽध्यायः
 अधीयीरंस् त्रयो वर्णाः स्वकर्मस्था द्विजातयः ।
प्रब्रूयाद् ब्राह्मणस् त्व् एषां नेतराव् इति निश्चयः ॥ १०।१ ॥
 &ldquo;वेदः कृत्स्नो ऽधिगन्तव्यः सरहस्यो द्विजन्मना&rdquo; (म्ध् २।१६५) इति ग्रहणार्थं त्रैवर्णिकानां स्वाध्यायविधिर् उक्तः । गृहीतस्य चाविस्मरणम् अप्य् उक्तं[^१] सर्वाश्रमिणाम् । &ldquo;स्वाध्याये नित्ययुक्तः स्यात्&rdquo; (म्ध् ३।६५), तथा &ldquo;नित्यं शास्त्राण्य् अवेक्षेत&rdquo; (म्ध् ४।१९) । शास्त्रं प्रमुख्यया वृत्त्यैव शासनाद् धि शास्त्रं प्रमाणान्तरानवगतविधिप्रतिपादनाच् च वेद एवेति । तद् एव शास्त्रम् । अन्यत्र ग्रन्थसंदर्भसामान्याच् छास्त्रशब्दप्रयोगः । तथा &ldquo;नियतो वेदम् अभ्यसेत्&rdquo; (म्ध् ६।९५), &ldquo;ब्रह्मोज्झता वेदनिन्दा&rdquo; (म्ध् ११।५५) इति । यस् तु ब्रह्मयज्ञः स एकेनापि सूक्तेन साम्नानुवाकेन खण्डेन काण्डिकया वैकयैव यावज्जीवम् अधीतया सिध्यति । न तेन ब्रह्मस्मरणम् आक्षिप्यते । तद् एवं निर्विषयत्वाद् अस्य विधेर् अनुवादार्थतैव ।" />
<meta property="og:type" content="article" />
<meta property="og:url" content="https://vishvAsa.github.io/kalpAntaram/smRtiH/manuH/medhAtithiH/10/Text/" /><meta property="article:section" content="smRtiH" />



<meta itemprop="name" content="Text">
<meta itemprop="description" content="अथ दशमो ऽध्यायः
 अधीयीरंस् त्रयो वर्णाः स्वकर्मस्था द्विजातयः ।
प्रब्रूयाद् ब्राह्मणस् त्व् एषां नेतराव् इति निश्चयः ॥ १०।१ ॥
 &ldquo;वेदः कृत्स्नो ऽधिगन्तव्यः सरहस्यो द्विजन्मना&rdquo; (म्ध् २।१६५) इति ग्रहणार्थं त्रैवर्णिकानां स्वाध्यायविधिर् उक्तः । गृहीतस्य चाविस्मरणम् अप्य् उक्तं[^१] सर्वाश्रमिणाम् । &ldquo;स्वाध्याये नित्ययुक्तः स्यात्&rdquo; (म्ध् ३।६५), तथा &ldquo;नित्यं शास्त्राण्य् अवेक्षेत&rdquo; (म्ध् ४।१९) । शास्त्रं प्रमुख्यया वृत्त्यैव शासनाद् धि शास्त्रं प्रमाणान्तरानवगतविधिप्रतिपादनाच् च वेद एवेति । तद् एव शास्त्रम् । अन्यत्र ग्रन्थसंदर्भसामान्याच् छास्त्रशब्दप्रयोगः । तथा &ldquo;नियतो वेदम् अभ्यसेत्&rdquo; (म्ध् ६।९५), &ldquo;ब्रह्मोज्झता वेदनिन्दा&rdquo; (म्ध् ११।५५) इति । यस् तु ब्रह्मयज्ञः स एकेनापि सूक्तेन साम्नानुवाकेन खण्डेन काण्डिकया वैकयैव यावज्जीवम् अधीतया सिध्यति । न तेन ब्रह्मस्मरणम् आक्षिप्यते । तद् एवं निर्विषयत्वाद् अस्य विधेर् अनुवादार्थतैव ।">

<meta itemprop="wordCount" content="9691">
<meta itemprop="keywords" content="" /><meta name="twitter:card" content="summary"/>
<meta name="twitter:title" content="Text"/>
<meta name="twitter:description" content="अथ दशमो ऽध्यायः
 अधीयीरंस् त्रयो वर्णाः स्वकर्मस्था द्विजातयः ।
प्रब्रूयाद् ब्राह्मणस् त्व् एषां नेतराव् इति निश्चयः ॥ १०।१ ॥
 &ldquo;वेदः कृत्स्नो ऽधिगन्तव्यः सरहस्यो द्विजन्मना&rdquo; (म्ध् २।१६५) इति ग्रहणार्थं त्रैवर्णिकानां स्वाध्यायविधिर् उक्तः । गृहीतस्य चाविस्मरणम् अप्य् उक्तं[^१] सर्वाश्रमिणाम् । &ldquo;स्वाध्याये नित्ययुक्तः स्यात्&rdquo; (म्ध् ३।६५), तथा &ldquo;नित्यं शास्त्राण्य् अवेक्षेत&rdquo; (म्ध् ४।१९) । शास्त्रं प्रमुख्यया वृत्त्यैव शासनाद् धि शास्त्रं प्रमाणान्तरानवगतविधिप्रतिपादनाच् च वेद एवेति । तद् एव शास्त्रम् । अन्यत्र ग्रन्थसंदर्भसामान्याच् छास्त्रशब्दप्रयोगः । तथा &ldquo;नियतो वेदम् अभ्यसेत्&rdquo; (म्ध् ६।९५), &ldquo;ब्रह्मोज्झता वेदनिन्दा&rdquo; (म्ध् ११।५५) इति । यस् तु ब्रह्मयज्ञः स एकेनापि सूक्तेन साम्नानुवाकेन खण्डेन काण्डिकया वैकयैव यावज्जीवम् अधीतया सिध्यति । न तेन ब्रह्मस्मरणम् आक्षिप्यते । तद् एवं निर्विषयत्वाद् अस्य विधेर् अनुवादार्थतैव ।"/>

      
    

    <script src="/kalpAntaram/webpack_dist/dir_tree-bundle.js"></script>
    <script type="text/javascript">
    
    let baseURL = "https:\/\/vishvAsa.github.io\/kalpAntaram\/";
    let basePath = "/" + baseURL.split("/").slice(3).join("/");
    let siteParams = JSON.parse("{\u0022build_img\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\/badge.svg\u0022,\u0022build_url\u0022:\u0022https:\/\/github.com\/vishvAsa\/kalpAntaram\/actions\/workflows\/build.yml\u0022,\u0022contactlink\u0022:\u0022https:\/\/github.com\/vishvAsa\/kalpAntaram\/issues\/new\u0022,\u0022disqusshortcode\u0022:\u0022vvasuki-site\u0022,\u0022env\u0022:\u0022production\u0022,\u0022fullsearchurl\u0022:\u0022\/full_search\u0022,\u0022githubeditmepathbase\u0022:\u0022https:\/\/github.com\/vishvAsa\/kalpAntaram\/edit\/content\/\u0022,\u0022mainSections\u0022:[\u0022smrti-chandrika\u0022],\u0022mainsections\u0022:[\u0022smrti-chandrika\u0022]}");
    let pageDefaultsList = JSON.parse("[{\u0022scope\u0022:{\u0022pathPrefix\u0022:\u0022\u0022},\u0022values\u0022:{\u0022comments\u0022:true,\u0022footernav\u0022:\u0022top_bar\u0022,\u0022layout\u0022:\u0022page\u0022,\u0022search\u0022:true,\u0022sidebar\u0022:\u0022home_sidebar\u0022,\u0022topnav\u0022:\u0022top_bar\u0022,\u0022unicode_script\u0022:\u0022devanagari\u0022}}]");
    let sidebarsData = JSON.parse("{\u0022home_sidebar\u0022:{\u0022contents\u0022:[{\u0022url\u0022:\u0022recdir:\/\/\u0022},{\u0022contents\u0022:[{\u0022title\u0022:\u0022ज्यौतिषम्\u0022,\u0022url\u0022:\u0022..\/jyotiSham\/\u0022},{\u0022title\u0022:\u0022संस्कृतम्\u0022,\u0022url\u0022:\u0022..\/sanskrit\/\u0022},{\u0022title\u0022:\u0022संस्कारः\u0022,\u0022url\u0022:\u0022..\/devaH\/\u0022},{\u0022title\u0022:\u0022आगमः\u0022,\u0022url\u0022:\u0022..\/AgamaH\/\u0022},{\u0022title\u0022:\u0022कल्पान्तरम्\u0022,\u0022url\u0022:\u0022..\/kalpAntaram\/\u0022},{\u0022title\u0022:\u0022Notes Home\u0022,\u0022url\u0022:\u0022..\/notes\/\u0022},{\u0022title\u0022:\u0022वेदाः\u0022,\u0022url\u0022:\u0022..\/vedAH\/\u0022},{\u0022title\u0022:\u0022पुराणम्\u0022,\u0022url\u0022:\u0022..\/purANam\/\u0022},{\u0022title\u0022:\u0022काव्यम्\u0022,\u0022url\u0022:\u0022..\/kAvyam\/\u0022},{\u0022title\u0022:\u0022ಕನ್ನಡ\u0022,\u0022url\u0022:\u0022..\/kannaDa\/\u0022},{\u0022title\u0022:\u0022मीमांसा\u0022,\u0022url\u0022:\u0022..\/mImAMsA\/\u0022},{\u0022title\u0022:\u0022त्रिपिटकम्\u0022,\u0022url\u0022:\u0022..\/tipiTaka\/\u0022},{\u0022title\u0022:\u0022पाळयः\u0022,\u0022url\u0022:\u0022..\/pALi\/\u0022},{\u0022title\u0022:\u0022भाषान्तरम्\u0022,\u0022url\u0022:\u0022..\/bhAShAntaram\/\u0022},{\u0022title\u0022:\u0022English Lit\u0022,\u0022url\u0022:\u0022..\/english\/\u0022}],\u0022title\u0022:\u0022सङ्ग्रहान्तरम्\u0022},{\u0022contents\u0022:[{\u0022title\u0022:\u0022Tags\u0022,\u0022url\u0022:\u0022\/tags\/\u0022},{\u0022title\u0022:\u0022Categories\u0022,\u0022url\u0022:\u0022\/categories\/\u0022}],\u0022title\u0022:\u0022प्रकीर्णम्\u0022},{\u0022title\u0022:\u0022Vishvas\u0027s home page\u0022,\u0022url\u0022:\u0022\/\u0022},{\u0022title\u0022:\u0022\\u003ci class=\\\u0022fas fa-hand-holding-heart\\\u0022\\u003e\\u003c\/i\\u003eDonate Via Vishvas\u0022,\u0022url\u0022:\u0022https:\/\/vishvAsa.github.io\/interests\/dharma-via-vishvas\/\u0022}],\u0022title\u0022:\u0022भागाः\u0022}}");
    let autocompletePageUrl = "\/kalpAntaram\/data\/pages.tsv";
    
    var pageRelUrlTree = {};
</script>

    <script>
    
    let pageVars = {};
    pageVars.pageUrlMinusBasePath = "\/kalpAntaram\/smRtiH\/manuH\/medhAtithiH\/10\/Text\/".replace(basePath, "/");
    pageVars.pageParams = {};
    pageVars.pageSource = "smRtiH\/manuH\/medhAtithiH\/10\/Text.md";
    console.log(pageVars.pageSource);
    var pageDefaults;
    for (let possiblePageDefaults of pageDefaultsList) {
      if (pageVars.pageSource.startsWith(possiblePageDefaults.scope.pathPrefix)) {
        pageDefaults = possiblePageDefaults.values
      }
    }
    
    </script>
    <script src="/kalpAntaram/webpack_dist/main-bundle.js"></script>
    <script src="/kalpAntaram/webpack_dist/transliteration-bundle.js"></script>
    <script src="/kalpAntaram/non_webpack_js/disqus.js"></script>
    <script src="/kalpAntaram/webpack_dist/ui_lib-bundle.js"></script>
    <script src="/kalpAntaram/webpack_dist/search-bundle.js"></script>

    <link rel="stylesheet" href="/kalpAntaram/css/fonts.css">
    <link rel="stylesheet" href="/kalpAntaram/css/@fortawesome/fontawesome-free/css/solid.min.css">
    

    <link rel="stylesheet" href="/kalpAntaram/css/@fortawesome/fontawesome-free/css/fontawesome.min.css">

    
    <link rel="alternate" hreflang="sa-Deva" href="https://vishvAsa.github.io/kalpAntaram/smRtiH/manuH/medhAtithiH/10/Text/" />
    <link rel="alternate" hreflang="sa-Deva" href="https://vishvAsa.github.io/kalpAntaram/smRtiH/manuH/medhAtithiH/10/Text/?transliteration_target=devanagari" />
    <link rel="alternate" hreflang="sa-Knda" href="https://vishvAsa.github.io/kalpAntaram/smRtiH/manuH/medhAtithiH/10/Text/?transliteration_target=kannada" />
    <link rel="alternate" hreflang="sa-Mlym" href="https://vishvAsa.github.io/kalpAntaram/smRtiH/manuH/medhAtithiH/10/Text/?transliteration_target=malayalam" />
    <link rel="alternate" hreflang="sa-Telu" href="https://vishvAsa.github.io/kalpAntaram/smRtiH/manuH/medhAtithiH/10/Text/?transliteration_target=telugu" />
    <link rel="alternate" hreflang="sa-Taml-t-sa-Taml-m0-superscript" href="https://vishvAsa.github.io/kalpAntaram/smRtiH/manuH/medhAtithiH/10/Text/?transliteration_target=tamil_superscripted" />
    <link rel="alternate" hreflang="sa-Taml" href="https://vishvAsa.github.io/kalpAntaram/smRtiH/manuH/medhAtithiH/10/Text/?transliteration_target=tamil" />
    <link rel="alternate" hreflang="sa-Gran" href="https://vishvAsa.github.io/kalpAntaram/smRtiH/manuH/medhAtithiH/10/Text/?transliteration_target=grantha" />
    <link rel="alternate" hreflang="sa-Gujr" href="https://vishvAsa.github.io/kalpAntaram/smRtiH/manuH/medhAtithiH/10/Text/?transliteration_target=gujarati" />
    <link rel="alternate" hreflang="sa-Orya" href="https://vishvAsa.github.io/kalpAntaram/smRtiH/manuH/medhAtithiH/10/Text/?transliteration_target=oriya" />
    <link rel="alternate" hreflang="sa-Beng-t-sa-Beng-m0-assamese" href="https://vishvAsa.github.io/kalpAntaram/smRtiH/manuH/medhAtithiH/10/Text/?transliteration_target=assamese" />
    <link rel="alternate" hreflang="sa-Beng" href="https://vishvAsa.github.io/kalpAntaram/smRtiH/manuH/medhAtithiH/10/Text/?transliteration_target=bengali" />
    <link rel="alternate" hreflang="sa-Guru" href="https://vishvAsa.github.io/kalpAntaram/smRtiH/manuH/medhAtithiH/10/Text/?transliteration_target=gurmukhi" />
    <link rel="alternate" hreflang="sa-Cyrl" href="https://vishvAsa.github.io/kalpAntaram/smRtiH/manuH/medhAtithiH/10/Text/?transliteration_target=cyrillic" />
    <link rel="alternate" hreflang="sa-Sinh" href="https://vishvAsa.github.io/kalpAntaram/smRtiH/manuH/medhAtithiH/10/Text/?transliteration_target=sinhala" />
    <link rel="alternate" hreflang="sa-Shar" href="https://vishvAsa.github.io/kalpAntaram/smRtiH/manuH/medhAtithiH/10/Text/?transliteration_target=sharada" />
    <link rel="alternate" hreflang="sa-Brah" href="https://vishvAsa.github.io/kalpAntaram/smRtiH/manuH/medhAtithiH/10/Text/?transliteration_target=brahmi" />
    <link rel="alternate" hreflang="sa-Modi" href="https://vishvAsa.github.io/kalpAntaram/smRtiH/manuH/medhAtithiH/10/Text/?transliteration_target=modi" />
    <link rel="alternate" hreflang="sa-Tirh" href="https://vishvAsa.github.io/kalpAntaram/smRtiH/manuH/medhAtithiH/10/Text/?transliteration_target=tirhuta_maithili" />
    <link rel="alternate" hreflang="sa-Latn-t-sa-Zyyy-m0-iso" href="https://vishvAsa.github.io/kalpAntaram/smRtiH/manuH/medhAtithiH/10/Text/?transliteration_target=iso" />
      <link rel="alternate" hreflang="sa-Latn-t-sa-Zyyy-m0-iast" href="https://vishvAsa.github.io/kalpAntaram/smRtiH/manuH/medhAtithiH/10/Text/?transliteration_target=iast" />
  </head>

  <body class="ma0 bg-near-white">
    


    
<header class="p-1 bg-yellow">
    <nav role="navigation">
      <div id="div_top_bar" class="row">
        <div class="col-md-3 justify-content-start">
          <a  href="/kalpAntaram/" class="btn col border">
            <i class="fas fa-gopuram ">कल्पान्तरे विश्वासटिप्पन्यः <br/> Text</i>
          </a>
        </div>
        <div id="div_top_bar_right" class="col-md-auto d-flex justify-content-center">
          ✍
          <select name="transliterationDropdown" size="1" onchange="module_transliteration.updateTransliteration()">
            <option value="devanagari" selected="">स</option>
            <option value="iso">ā</option>
            <option value="kannada">ಅ</option>
            <option value="malayalam">അ</option>
            <option value="telugu">క</option>
            <option value="tamil_superscripted">க²</option>
            <option value="tamil_extended">க</option>
            <option value="grantha">𑌅</option>
            <option value="gujarati">અ</option>
            <option value="oriya">ଅ</option>
            <option value="assamese">অস</option>
            <option value="bengali">অ</option>
            <option value="gurmukhi">ਅ</option>
            <option value="cyrillic">пу</option>
            <option value="sinhala">අ</option>
            <option value="sharada">𑆑𑇀𑆰</option>
            <option value="brahmi">𑀅</option>
            <option value="modi">𑘦𑘻𑘚𑘲</option>
            <option value="tirhuta_maithili">𑒁</option>
          </select>
          🗨:
          <select name="commentStyleDropdown" size="1" onchange="module_main.default.updateCommentStyleFromDropdown()">
            <option value="on">✔</option>
            <option value="hidden">✗</option>
          </select>
          <div><a  name="speakerButton" class="btn btn-secondary" onclick="module_main.default.handleSpeakToggle()">🎧️</a></div>
        </div>
        <div class="row col  d-flex justify-content-center">
          <a href="/full_search"  class="btn btn-secondary">🥽🔦</a>
          <div><a  name="previousPage" href="" class="btn btn-secondary">###<i class="fas fa-caret-left"></i></a></div>
          <div ><a name="nextPage" href="" class="btn btn-secondary"><i class="fas fa-caret-right"></i> ### </a></div>
        </div>
        <ul id="top-bar-right-custom" class="list-group list-group-horizontal">
        </ul>
      </div>
    </nav>
</header>

    
    <div class="row" name="contentRow">
      
      <aside class="col-md-3 card border " id="sidebar">
          <div id="fastSearch">
              <input id="searchInput" placeholder="शीर्षिकान्विष्यताम्"  tabindex="0">
          </div>
          <div id="sidebarTitle" class="card-title bg-light-gray border d-flex justify-content-between" >
          <a name="sidebarToggleLink" data-toggle="collapse" href="#sidebar_body" role="button" aria-expanded="true" aria-controls="sidebar_body" onclick="module_main.default.sidebarToggleHandler()">
            Menu <i class="fas fa-caret-down"></i></a>
        </div>
        <nav class="card-body p-0 collapse show" id="sidebar_body">
          <ul id="displayed_sidebar" class="list pl2 p-2 bg-yellow">
        </ul>
        </nav>
      </aside>
      <main class="col p-3" role="main">
        
<header class='border d-flex justify-content-between'>
    <h1 id="Text">Text</h1>
    
    <a id="editLink" class="btn btn-primary"  href="https://github.com/vishvAsa/kalpAntaram/edit/content/smRtiH/manuH/medhAtithiH/10/Text.md"><i class="fas fa-edit"></i></a>
    
</header>
<article>
  <aside id="toc_card" class="card border ">
    <div id="toc_header" class="card-title border d-flex justify-content-between">
        <a data-toggle="collapse" href="#toc_body" role="button" aria-expanded="true" aria-controls="toc_body">
          What's in this page? <i class="fas fa-caret-down"></i> </a>
    </div>
    <div id="toc_body" class="card-body collapse p-0">
      
      <ul id="toc_ul" class="list p-0">
      </ul>
    </div>
  </aside>
  <div id="post_content">
  <p><strong>अथ दशमो ऽध्यायः</strong></p>
<blockquote>
<p><strong>अधीयीरंस् त्रयो वर्णाः स्वकर्मस्था द्विजातयः ।</strong><br>
<strong>प्रब्रूयाद् ब्राह्मणस् त्व् एषां नेतराव् इति निश्चयः ॥ १०।१ ॥</strong></p>
</blockquote>
<p>&ldquo;वेदः कृत्स्नो ऽधिगन्तव्यः सरहस्यो द्विजन्मना&rdquo; (म्ध् २।१६५) इति ग्रहणार्थं त्रैवर्णिकानां स्वाध्यायविधिर् उक्तः । गृहीतस्य चाविस्मरणम् अप्य् उक्तं[^१] सर्वाश्रमिणाम् । &ldquo;स्वाध्याये नित्ययुक्तः स्यात्&rdquo; (म्ध् ३।६५), तथा &ldquo;नित्यं शास्त्राण्य् अवेक्षेत&rdquo; (म्ध् ४।१९) । शास्त्रं प्रमुख्यया वृत्त्यैव शासनाद् धि शास्त्रं प्रमाणान्तरानवगतविधिप्रतिपादनाच् च वेद एवेति । तद् एव शास्त्रम् । अन्यत्र ग्रन्थसंदर्भसामान्याच् छास्त्रशब्दप्रयोगः । तथा &ldquo;नियतो वेदम् अभ्यसेत्&rdquo; (म्ध् ६।९५), &ldquo;ब्रह्मोज्झता वेदनिन्दा&rdquo; (म्ध् ११।५५) इति । यस् तु ब्रह्मयज्ञः स एकेनापि सूक्तेन साम्नानुवाकेन खण्डेन काण्डिकया वैकयैव यावज्जीवम् अधीतया सिध्यति । न तेन ब्रह्मस्मरणम् आक्षिप्यते । तद् एवं निर्विषयत्वाद् अस्य विधेर् अनुवादार्थतैव ।</p>
<ul>
<li>
<p><strong>प्रब्रूयाद् ब्राह्मणस् तेषां नेतराव् इति</strong> क्षत्रियवैश्ययोः प्रवचनं निवर्तयितुम् ।</p>
</li>
<li>
<p><span style="text-decoration-underline;">ननु</span> च &ldquo;अध्यापनं ब्राह्मणस्य&rdquo; (म्ध् १।८८) इत्यादिना तयोस् तद् अप्राप्तम् एव ।</p>
</li>
<li>
<p><span style="text-decoration-underline;">नैष</span> दोषः । वृत्तिकरणस्य श्रुतत्वात्[^२] तदर्थैव निवृत्तिः संभाव्यते । धर्मार्थं तु विद्यादानं तयोर् अप्य् अस्त्य् एवेत्य् आशङ्कां निवर्तयति ।</p>
</li>
<li>
<p>अथास्ति सामान्येन निषेधः । एवं तर्हि ज्ञातिलक्षणप्रसङ्गजननार्थं सिद्धम् एवोच्यते । एवं च कृत्वानुक्रमणीयः संबन्धो न हातव्यो ऽयम् इति भविष्यति- &ldquo;वैश्यशूद्रोपचारं च संकीर्णानां च संभवः&rdquo; (म्ध् १।११६) इति ।</p>
</li>
<li>
<p><span style="text-decoration-underline;">कश्चिद्</span> आह । अध्यापनं शब्दोच्चारणशिक्षणम्, प्रवचनं तु तदर्थव्याख्यानम्[^३] अपि । अतो भिन्नत्वान् नाध्यापननिवृत्त्या तदर्थव्याख्याननिवृत्तिर् भवतीत्य् अतः पुनर् उपदेशः ।</p>
</li>
<li>
<p><span style="text-decoration-underline;">ननु</span> च नात्र वेदशब्दो ऽस्ति । कुतस् तत्कर्मता अध्ययनक्रिययाः । अथ लौकिकगद्यपद्यविषयम्[^४] अपीदम् अध्ययनम् उच्यते ।</p>
</li>
</ul>
<blockquote>
<p><span style="text-decoration-underline;">उच्यते</span>[^५] । तथा सत्य् अदृष्टार्थो विधिः स्यात् । अतश्[^६] चाधिकारकल्पना प्रसज्येत मूलकल्पना च स्यात् । यथा[^७] तु व्याख्यातम् उपलब्धमूलैवेयं स्मृतिर् भवतीति नादृष्टमूलकल्पनाप्रसङ्गः ।<br>
द्विजातय** इति सिद्धे **त्रयो वर्णा** इति पादपूरणम् । एवं **स्वकर्मस्था** इति ॥ १०।१ ॥</p>
</blockquote>
<blockquote>
<p><strong>सर्वेषां ब्राह्मणो विद्याद् वृत्त्युपायान् यथाविधि ।</strong><br>
<strong>प्रब्रूयाद् इतरेभ्यश् च स्वयं चैव तथा भवेत् ॥ १०।२ ॥</strong></p>
</blockquote>
<p>&ldquo;न चास्योपदिशेद् धर्मम्&rdquo; (म्ध् ४।८०) इति न कश्चिद् धर्मोपदेशः शूद्रस्य कर्तव्य इत्य् उक्तम् । वृत्तिधर्मा उपदेष्टव्या इति तस्यापवादः । <strong>वृत्तिः</strong> शरीरकुटुम्बस्थितिः, तदर्था <strong>उपायाः</strong>, तान् <strong>विद्यात्</strong> । <strong>प्रब्रूयात्</strong> सर्वेभ्य <strong>इतरेभ्य</strong> इति । बहुवचनं शूद्रावरोधार्थम् । <strong>स्वयं च</strong> <strong>तथा भवेत्</strong> । <strong>तथा</strong> उपदिष्टा[^८] वृत्तिनियमा अनुष्ठेया इत्य् अर्थः ॥ १०।२ ॥</p>
<blockquote>
<p><strong>वैशेष्यात् प्रकृतिश्रैष्ठ्यान् नियमस्य च धारणात् ।</strong><br>
<strong>संस्कारस्य विशेषाच् च वर्णानां ब्राह्मणः प्रभुः ॥ १०।३ ॥</strong></p>
</blockquote>
<p><span style="text-decoration-underline;">किं</span> पुनः कारणं ब्राह्मण एव प्रकृतत्वेनाधिक्रियते,[^९] न पुनः क्षत्रियादयो ऽपि ।</p>
<ul>
<li><span style="text-decoration-underline;">यत</span>[^१०] एतच्छेषतया प्ररोचनं पठति । <strong>वैशेष्यद्</strong> विशिष्टत्वाद् इत्य् अर्थः, गुणाधिक्याद् इति यावत् । तद् इदानीम् आधिक्यम् आह- <strong>प्रकृतिश्रैष्ठ्यात्</strong> । उत्तमाङ्गोद्भवाद् इदम् उक्तम् । प्रकृतिः कारणम् । <strong>नियमस्य च धारणात्</strong>, मद्यपानप्रतिषेधात् । अयम् एव नियमो ऽभिप्रेतः । स्नातकव्रतानि वा वैणवधारणादीनि ब्राह्मणस्यैव । <strong>संस्कारस्य</strong> <strong>च विशेषो</strong>[^११] नियमो ऽभिप्रेतः, स्नातकव्रतानि च <strong>विशेषः</strong>, &ldquo;हृदयङ्गमाभिः&rdquo; (वध् ३।३१) इत्यादेः, उपनयनादेर्[^१२] वा बालस्यैव विधानात् । क्षत्रियवैश्ययोस् त्व् अतीतशैशवयोर् एकादशद्वादशयोः[^१३] । अतो हेतोर् <strong>वर्णानां</strong> <strong>ब्राह्मणः प्रभुः</strong> शासिता ॥ १०।३ ॥</li>
</ul>
<p><em>के पुनर् अमी वर्णा नाम । मनुष्यजातिवचनो वर्णशब्दः । नेत्य् आह ।</em></p>
<blockquote>
<p><strong>ब्राह्मणः क्षत्रियो वैश्यस् त्रयो वर्णा द्विजातयः ।</strong><br>
<strong>चतुर्थ एकजातिस् तु शूद्रो नास्ति तु पञ्चमः ॥ १०।४ ॥</strong></p>
</blockquote>
<p>चत्वारो वर्णा ब्राह्मणाद्याः शूद्रपर्यन्ताः । अन्ये तु बर्बरकैवर्तादयः संकीर्णयोनयो यथा वक्ष्यन्ते । तत्र चतुर्णां <strong>त्रयो द्विजातय</strong>, उपनयनस्य तेषां विहितत्वात् । <strong>एकजातिः शूद्रह्</strong> । न हि तस्योपनयनम् अस्ति, उपनयनविधौ ब्राह्मणादिवर्णविशेषसंयोगात्- &ldquo;अष्टमे ब्राह्मणम् उपनयीतैकादशे राजन्यं द्वादशे वैश्यम्&rdquo; इति । न कस्मिंश्चित् काले शूद्रं पठन्ति ।</p>
<ul>
<li>
<p><span style="text-decoration-underline;">ननु</span> कालविशेषानुपादानाद् अनियतकालं शूद्रोपनयनम् अस्तु ।</p>
</li>
<li>
<p><span style="text-decoration-underline;">भवेद्</span> यद्य् असंयुक्ता सामान्येनोपनयनस्योत्पत्तिः स्यात् । एताश् च वर्णकालविशेषयुक्ताः निमित्तार्थाः[^१४] स्तुतयः स्युः । न तु पृथगुत्पत्तिर् अस्यास्ति । तत् कस्य प्रमाणस्य सामर्थ्येनास्योपनयनम् अनियतकालं क्रियतां ।</p>
</li>
<li>
<p><span style="text-decoration-underline;">यद्य्</span> एवम्, किं तर्ह्य् अनेन <strong>चतुर्थ एकजातिर्</strong> इति ।</p>
</li>
<li>
<p><span style="text-decoration-underline;">सत्यम्</span> । आशङ्कामात्रनिवारणार्थम् &ldquo;मन्त्रवर्जं न दुष्यति&rdquo;[^१५] (म्ध् १०।१२७) इति अमन्त्रकस्यानियतकालस्य[^१६] प्राप्तिर् आशङ्क्यते ।</p>
</li>
<li>
<p><span style="text-decoration-underline;">ननु</span> च पाकयज्ञविधाव् एतद् वाक्यम्, तत्संनिधौ श्रवणात्, तत्र कृतार्थं नान्यत्र भवितुम् अर्हति ।</p>
</li>
<li>
<p><span style="text-decoration-underline;">अत</span> एवाशङ्कामात्रम् इत्य् उक्तम् ।</p>
</li>
<li>
<p>परमार्थतस् तु व्यवहारनियमार्थपरः[^१७] श्लोकः ॥ १०।४ ॥</p>
</li>
</ul>
<blockquote>
<p><strong>सर्ववर्णेषु तुल्यासु पत्नीष्व् अक्षतयोनिषु ।</strong><br>
<strong>आनुलोम्येन संभूता जात्या ज्ञेयास् त एव</strong>[^१८]** ते ॥ १०।५ ॥**</p>
</blockquote>
<p><span style="text-decoration-underline;">के पुनर्</span> अमी ब्राह्मणादयो नाम । न ह्य् एषां परस्परो भेदः शक्यो ऽवमातुम् । व्यक्त्यधीनाधिगमा हि जातयः । न च व्यक्तयः स्वावयवसंनिवेशविशेषावगमशून्याः शक्नुवन्ति तासां भेदम् आवेदयितुम् । न च ब्राह्मणक्षत्रियादीनां गवास्वस्येव वाकारभेदो ऽस्ति, येन रूपिसमवायाच् चाक्षुष्यः स्युः । नापि विलीनघृततैलगन्धरसादिभेदेन क्रियान्तरगोचराः । नापि शौचाचारपिङ्गलकेशत्वादिभिर् धर्मैः[^१९] शक्यं भेदावसानाः, तेषां सर्वत्र संकरोपलब्धेः । व्यवहारश् च पुरुषाधीनः । विप्रलम्भभूयिष्टत्वाच् च पुरुषाणां नान्ततो वस्तुसिद्धिः ।</p>
<ul>
<li>
<p><span style="text-decoration-underline;">इत्य् अतो</span> जातिलक्षणम् उच्यते । <strong>सर्ववर्णेष्व्</strong> एतल् लक्षणं जातेर् यत् <strong>तुल्यासु</strong> समानजातीयासु संभूतासु[^२०] <strong>पत्नीषु</strong> ऊढासु जातास् <strong>त एव जात्या ज्ञेयाः</strong> । प्रायेण मातापित्रोर् या जातिः सैवापत्यस्योढायां जातस्य वेदितव्या । संबन्धिशब्दत्वात् <strong>पत्नी</strong>ग्रहणास्यातो[^२१] वोढा पिता लभ्यते । तेन येनैवोढा तत एव यस् तस्याम् एव जातस् तदा तज्जातीयो भवति ।</p>
</li>
<li>
<p><strong>अक्षतयोनि</strong>ग्रहणं पुनर्विवाहसंस्कारेण पत्नीत्वम् आशङ्कमानं[^२२] निवर्तयति, सहोढकानीनमातॄणां च ।</p>
</li>
<li>
<p><span style="text-decoration-underline;">ननु</span> च नैवैतासां विवाहसंस्कारो ऽस्ति, &ldquo;पाणिग्रहणिका मन्त्राः कन्यासु&rdquo; (म्ध् ८।२२६) इति वचनात् । यद्[^२३] अपि &ldquo;वोढुः स गर्भो भवति&rdquo; (म्ध् ९।१७३) इति विवाहश्रवणेन शास्त्रीयसंस्कारप्रतिपत्तिः, प्राप्तिमात्रवचनत्वात् तस्य न विहितवचनीयं प्रत्यभिज्ञानम् अस्ति । तस्मात् स्वीकारमात्रे धातुर् वर्तते, स्वीकर्तुर् इत्य् अर्थः । पित्रादीन् वञ्चयित्वा येनैव स्वीकृता तस्यैव सा भवति, ततः पुत्रश् चेति तस्यार्थः, पुनर्भूसंस्कराभावात् । &ldquo;सा चेद् अक्षतयोनिः स्यात्&rdquo; (म्ध् ९।१७६) इति पठ्यते । गतप्रत्यागतायाम् अपि पुनःशब्दप्रत्यभिज्ञानाद्[^२४] भर्तुर् उक्ताः[^२५] । न च ताभिः सहाभिः सहाधिकारो ऽस्ति । यज्ञसंयोगे ऽस्ति पत्नीशब्दः । अतो ऽक्षतयोनिशब्दो ऽतिरिच्यते । अत्र पूर्वे पत्नीशब्दपर्यायेन नारीष्व् इति पठन्ति, तद् अपि न किंचित् । केवले ह्य् अक्षतयोनिशब्दे त्व् असंस्कृतास्व् अपि जातास् तज्जातीयाः[^२६] स्युः । पत्नीशब्दपाठेन शास्त्रीयेण विधिना या संस्कृता भार्यात्वम् आपादिता सा गृह्यते । यास् तु कुमर्य एवोपगम्यन्ते, भवन्ति ता अक्षतयोनयः, न तु पत्न्यः । तस्माद् अक्षतयोनिशब्दस्य प्रयोजनं वाच्यम्[^२७] ।</p>
</li>
<li>
<p><span style="text-decoration-underline;">उच्यते</span> । यत् तावद् उक्तं &ldquo;न ताः पत्न्यो यज्ञसंयोगाभावात्&rdquo; इति, यदि विवाह्येरन् स एव यज्ञः स्यात् । तत्रापि पूषवरुणार्यम्णाम् अस्त्य् एव यागः । समानर्थौ च यागयज्ञशब्दौ । तस्मात् स्युर् एव पत्न्यः । अकन्यात्वाद् अविवाह्यतयैव न पत्न्य इति युक्तम् ।</p>
</li>
<li>
<p>अतश् चानर्थक्ये ऽक्षतयोनिशब्दस्य प्रयोजनम् उच्यते । दृश्यते लक्षणयासत्य् अपि यज्ञसंयोगे पत्नीशब्दः प्रयुज्यमानो लोके- रजकस्य पत्नी । यथान्यत्रावरुद्धासु स्त्रीषु गृहिणीशब्दः । सो ऽपि भार्यावचन एव केनचिद् धर्मसाम्येन तत्रापि प्रयुज्यते । यद्य् अपि सति मुख्ये लक्षणा न न्याय्या, तथापि मन्दधियां सुहृद् भूत्वा आशङ्कामात्रं निवर्तयति । किं नाम नाशङ्क्यते मूढमतिभिः ।</p>
</li>
<li>
<p><strong>आनुलोम्य</strong>ग्रहणम् उत्तरार्थम् । ये ऽपि &ldquo;<strong>त एव ते</strong>&rdquo; इति पठन्ति तेषाम् अपि स एवार्थस् तज्जातीया इति ।</p>
</li>
<li>
<p><span style="text-decoration-underline;">अत्रोच्यते</span> । किंप्रमाणमूलम् एतत् स्मृतिकाराणां स्मरणम् । अकार्यरूपत्वान् न धर्माधर्मोपदेशतुल्यम् । प्रमाणान्तरं च[^२८] नास्तीत्य् उक्तम् । स्मृत्यन्तरमूलत्वे ऽन्धपरंपराप्रसङ्गः प्रमाणश्लोके[^२९] दर्शितः (च्ड़्। म्ध् २।६) ।</p>
</li>
<li>
<p><span style="text-decoration-underline;">उच्यते</span> । वृद्धव्यवहार एव मूलं साधुत्वस्मृतिवत् ।</p>
</li>
<li>
<p><span style="text-decoration-underline;">ननु</span> च सापराधासाव्[^३०] इत्य् उक्तम् ।</p>
</li>
<li>
<p><span style="text-decoration-underline;">अत</span> एव नियामिकाः[^३१] स्मृतयः फलवत्यः । अभियुक्तस्मरणम् अन्यथेति न शक्यते वक्तुम् । शास्त्रस्थाः प्रसिद्धाः प्रमाणतराः । संभवति च तेषाम् अनादिव्यवहारो मूलम् ।</p>
</li>
<li>
<p><span style="text-decoration-underline;">एतत्स्मृतिसंकृतानां</span> वावगताभिजनजातीयानां प्रत्यक्षम् अप्य् उपपद्यत[^३२] इति केषांचिद् दर्शनम् । एतत् स्मृतिविवेके प्रपञ्चितम् ।</p>
</li>
<li>
<p><span style="text-decoration-underline;">ननु</span> च स्मृत्यन्तरे नायं विशेषो ऽस्ति ।</p>
</li>
<li>
<p>सवर्णेभ्यः सवर्णासु जायन्ते हि सजातयः ।</p>
</li>
<li>
<p>अनिन्द्येषु विवाहेषु पुत्राः संतानवर्धनाः ॥ इति । (य्ध् १।८९)</p>
</li>
</ul>
<p>आद्येनार्धेन जातिर् लक्ष्यते, उत्तरेण हि ब्राह्मादिविवाहजातानां संतानवर्धनत्वम्[^३३] । तत्र &ldquo;सवर्णेभ्यः सवर्णासु&rdquo; इति नात्र पत्नीशब्दो ऽस्ति ।</p>
<ul>
<li>
<p><span style="text-decoration-underline;">कथं</span> नास्ति । यावता &ldquo;विन्नास्व् एष विधिः स्मृतः&rdquo; (य्ध् १।९२) इति । मा वा भूत्, अविशेषस्मृतेर् विशेषस्मृतिर् बलीयसी । अदर्शनाद् दर्शनं बलीयः । यत एकेन विशेषो न दृष्टो ऽपरेण दृष्ट इति संभवत्य् एतत् ।</p>
</li>
<li>
<p>अतो ऽभियुक्तस्मरणं संभवन्मूलतया प्रमाणम् ।</p>
</li>
<li>
<p><span style="text-decoration-underline;">ननु</span> चाव्याप्तेर् अलक्षणम् एतत् । न हि सहोढकानीनपौनर्भवादीनाम् अनेन ब्राह्मण्यं भवति । &ldquo;कुण्डगोलकयोः,[^३४] क्षेत्रजस्य च । अनभिप्रेतम् एव तत् तेषाम्&rdquo; इति चेत्, का तर्हि तेषां जातिः । कुण्डगोलकयोश् च असति ब्राह्मण्ये श्राद्धे प्राप्त्यभावाद् अनर्थको निषेधः स्यात्, स्मृत्यन्तरविरोधश् च-</p>
</li>
<li>
<p>सजातीयेष्व् अयं प्रोक्तस् तनयेषु मया विधिः । इति । (य्ध् २।१३७)</p>
</li>
</ul>
<p>किं च यद् एव लक्षणं तद् एव लक्ष्यम् । अनिर्ज्ञातं लक्ष्यं भवति, निर्ज्ञातं लक्षणम् । यथा &ldquo;को देवत्तः&rdquo; इति संशये, अङ्गदी कुण्डली व्यूढोरस्को वृत्तबाहुः । इह तु यथा कश्चित् ब्रूयात्- &ldquo;कः काकः&rdquo; इत्य् उक्ते, &ldquo;काकाज् जातः&rdquo; इत्य् उत्तरम्, तादृग् एव &ldquo;को ब्राह्मण्ः,&rdquo; &ldquo;यो ब्राह्मणाज् जातः&rdquo; इति । जनके ऽपि हि ब्राह्मण्यम् अप्रसिद्धम् एव, न्यायविरोधश् च । सजातीयात् सजातीयायां जातः स लोके सजातीयो भवति । यथा गौर् गवि गौः, अश्वाद् वडवयाम् अश्वः । अत्रोच्यते- यत् तावद् उक्तम् &ldquo;का तेषां जातिः&rdquo; इति, किम् अन्यया जात्या । मनुष्यास् तावद् भवन्ति । पुरुषधर्मैश् चाधिक्रियन्ते अनुपात्तजातिविशेषैः, पुत्रत्वाच् छ्राद्धादिभिश् च । दाने च सर्वेषाम् अधिकारः ।</p>
<ul>
<li>
<p><span style="text-decoration-underline;">ननु</span> च विशेषस्योपदेशेन विना व्यवहारो न सिध्यति, सर्वसाधारणत्वान् मनुष्यजातेः । असद् एतत् । सर्वस्यैव स्वसंज्ञाविशेषो विद्यते प्रतिपुरुषम्, देवदत्तो यज्ञदत्त इति । अथाप् संबन्धव्यपदेशः कर्तव्य इति, &ldquo;कानीनः, सहोढः&rdquo; इत्य् एव व्यपदिश्यते । सो ऽपि चातुर्वर्ण्ये सद्भावात् सामान्यरूप एवेति चेद् देवदत्तस्य कानीन इत्यादि जनकेन व्यपदेशः करिष्यते । तस्माद् असंबद्धम् एतद् यद् उच्यते व्यपदेशः कथम् इति ।</p>
</li>
<li>
<p>एवं तर्हि सर्व एव धर्माश् चातुर्वर्ण्यं प्रति बोध्यन्ते &ldquo;अन्तरपभावानां[^३५] च&rdquo; (म्ध् १।२) । तत्र बहुत्वं ब्राह्मणादिजातिचतुष्टयविषयम् । न चैतेषाम् अप्य् एकजातिः, सर्वजातिष्व् एतस्य लक्षणस्य प्रवृत्तेः । यथैव ब्राह्मणाद् ऊढायां ब्राह्मण्यां जातो ब्राह्मणः, एवं क्षत्रियादयो ऽपि समजातीयमातृपितृजाताः । सर्वविशेषाभावे च कुतः सामान्यम् । न हि शिंशपादिसर्वविशेषाभावे वृक्षत्वसंभवः ।</p>
</li>
<li>
<p>अन्तरप्रभवाश् चानुलोमप्रतिलोमाः । तत्रानुलोमा मातृजातीयाः, &ldquo;प्रतिलोमास् तु धर्महीनाः&rdquo; (ग्ध् ४।२५) अन्यत्राहिंसादिभ्यः । ते च सर्वे स्वसंज्ञाभिर् विशेषतो निर्दिष्टाः । न चैषां नामापि तत्रास्ति । तत्र कतमे ते धर्मा यैर् अमी अधिक्रियेरन् । क्व[^३६] च तद्वचनं यद् एतान् अधिकुर्वीत । न हि कश्चिज् जातिविशेषाश्रयो[^३७] धर्मविधिर् अस्ति । सर्ववर्णानाम् अन्तरभावानां चेति शास्त्राद् अधिकृतत्वाच् च ।</p>
</li>
<li>
<p><span style="text-decoration-underline;">उच्यते</span> । यत् तावद् अहिंसादिषु चातुर्वर्ण्यवचनं (च्ड़्। म्ध् १०।६३) तन् नरमात्रोपलक्षणार्थम् एव, सत्य् अपि प्रतिलोमाधिकारे मुख्यार्थवृत्तेः[^३८] । प्रत्युत सहचारिजात्यन्तरपरत्वम्[^३९] एव लक्षयितुं क्षमं नान्तरावस्थातुम् अर्हति । तत्रैव (म्ध् ११०।६३) च वक्ष्यामः । इदं चास्ति &ldquo;शूद्राणां तु सधर्माणः सर्वे ऽपध्वंजाः स्मृताः&rdquo; (म्ध् १०।४१) इति । अपध्वंसो ऽसंस्कारः । स चाष्टविधः &ldquo;व्यभिचारेण वर्णानाम्&rdquo; (म्ध् १०।२४) इत्यादिनोक्तः । व्यभिचारः परस्त्रीषु गमनं सजातीयासु । अन्यद् वक्ष्यामः । तस्माद् असत्य् अपि वर्णत्वे वाचनिक एव तेषाम् अधिकारः ।</p>
</li>
<li>
<p>क्षत्रियस्य तु मातृजातीयत्वम् एव, लिङ्गदर्शनात् । &ldquo;पुत्रो द्व्यामुष्यायणस्य संविधानात्&rdquo; इति कर्तव्याविशेषः श्रुतः । अन्येष्व् अपि श्रौतेषु तस्य विधानान्तरं दृश्यते । तस्माद् एव ब्राह्मणादिजातीय एव समभागः स्वपितृव्येण, &ldquo;तस्माद् धर्मेण तं भजेत्&rdquo; (म्ध् ९।१२१) इति । न च यथोक्ते विधौ तद् युक्तम्[^४०] । तदा ह्य् अयं शूद्रधर्मा । धनस्य यज्ञार्थतायाम् उक्तायां कुतस् तस्य तावद् भागः । कुण्डगोलकौ क्षेत्रजाव् एव । शिष्टसमाचारश् चैवम् एव । पाण्डुधृतराष्ट्रविदुराः क्षेत्रजाः सन्तो मातृजातीयाः । अतो युक्तः श्राद्धे प्रतिषेधः । किं च, पतितो ऽपि तत्र प्रतिषिद्धः, यस्य सर्वधर्मबहिष्कृतत्वात् प्राप्त्याशङ्कैव नास्ति । यत् तु &ldquo;सजातीयेषु&rdquo; (य्ध् २।१३७) इति[^४१] स्मृत्यन्तरं तद् उक्तानुवादत्वाद् यथासंभवं व्याख्येयम्, कार्यपुत्रविषयतया वा ।</p>
</li>
<li>
<p>यच् च निर्ज्ञातं लक्षणं भवति, तत् किं ब्राह्मणार्थो नैव लोकप्रसिद्धः । यत्र ब्राह्मणादिसब्दः प्रयुज्यते तत्रापध्वंसनिवृत्त्यर्थं वचनम्[^४२] । मातापित्रोर्[^४३] एतद् एव जातिलक्षणं । न चानवस्था, अनादित्वात् संसारस्य ।</p>
</li>
<li>
<p>प्रस्तुतन्यायविरोधस् तु साक्षात् व्यवसायगम्यत्वे[^४४] आसां जातीनां स्यात् । तास् तु[^४५] स्मृतिलक्षणा यथास्मरणं भवितुम् अर्हति । यथा वा वसिष्ठादयः शब्दा अन्तरेणैवान्वयधर्मम् अनवच्छिन्नस्मृतिपारंपर्यकैश्[^४६] च विदितार्थेषु प्रयुज्यन्ते, भवन्ति व्यवहारहेतवो वसिष्ठब्राह्मणाः &ldquo;वासिष्ठाः शृण्वन्त्&rdquo; इति, तद्वद् एतद् द्रष्टव्यम् । यथा समाने ब्राह्मणत्वे केचिद् भृगवो वत्सा भारद्वाजा इत्यादिविशेषः स्मृत्येकप्रमाणः, तथैव समाने पुरुषत्वे ऽमी ब्राह्मणा अमी क्षत्रिया इत्यादिर् उपपन्नो व्यवहारः ।</p>
</li>
<li>
<p>यैर् अपि लिङ्गदर्शनत्वेन[^४७] जाबालश्रुतिर् उक्ता &ldquo;सत्यकामो जाबालो मातरम् अपृच्छत् किंगोत्रो ऽहम् अस्मीति । सैवं प्रत्यब्रवीत्, बह्व् अहं चरन्ती परिचारिणी यौवने त्वाम् आलभे । नाहं तद् वेदेति । स एवम् उपश्रुत्य हारिद्रुमतम् गौतमम् इयाय । तं होवाच ब्रह्मचर्यं भवतो[^४८] विवत्स्यामि । स एवम् उवाच । किंगोत्रस् त्वम् असीति । स प्रत्युचाव । अपृच्छं मातरं सा माता प्रयब्रवीत् यौवने त्वाम् इत्यादि । गौतमो न चैतद् अब्राह्मणो[^४९] वक्तुम् अर्हति । समिधं सोम्याहर । उप त्वा नेष्ये&rdquo; (छु ४।४।१–५) । अस्यायम् अर्थः । बहुभिर् अहं यौवने पुंभिः संगताभूवम्[^५०] । न जाने केन जातो ऽसीति । गौतमस् तु सत्यवचनान् निश्चिकाय ब्राह्मणेनायं जातस् ततस्[^५१] तम् उपनिन्ये ऽतो मन्यामहे स्वैरिणीष्व् अप्य् अनूढासु समानजातीयाज् जातासु तज्जातीया भवन्ति ।</p>
</li>
<li>
<p><span style="text-decoration-underline;">तद् एतन्</span> न किंचित् । यतो यौवने त्वाम् आलभे । यौवने किल न स्मृतिर् दृढीभवति, उत्कलिकाबहुलत्वाद् यौवने चेतसः । किं च परिचारिणी परिचारिकाहेतोः[^५२] क्षुधापीडिता बहु विचरन्ती नैकस्मिं स्थाने, ततो मे न स्मृतिर् अस्ति भर्तुः किंगोत्रम् इति ।</p>
</li>
<li>
<p>अतः स्थितम् एतत् समानजातीयोढायां जातास् तज्जातीया इति । गौतमस्यापि न ततो वचनाद् ब्राह्मणो ऽयम् इत्य् अवगमः । प्राग् एवासौ तं ब्राह्मण इति वेद । गोत्रं तु न वेद । गोत्रप्रश्नेन चरणप्रश्नो वेदितव्यः । तत्र उपनयनभेदो ऽस्ति । न तु गोत्रभेदेनोपनयने प्रयोजनम् । न तु[^५३] यथा केचिद् आहुः- जातिप्रश्नो ऽयम् आभिजात्यात्, &ldquo;गोत्र एव जातिम् अवगमिष्यामि&rdquo; । साक्षाज्जातिप्रश्ने[^५४] हि मुखरता स्यात् ॥ १०।५ ॥</p>
</li>
</ul>
<blockquote>
<p><strong>स्त्रीष्व् अनन्तरजातासु द्विजैर् उत्पादितान् सुतान् ।</strong><br>
<strong>सदृशान् एव तान् आहुर् मातृदोषविगर्हितान् ॥ १०।६ ॥</strong></p>
</blockquote>
<p><strong>अनन्तरास्व्</strong> अव्यवहितास्व् आनुलोम्येन ये उत्पन्नाः पुत्रास् ते <strong>सदृशा</strong> ज्ञेयाः, न तु तज्जातीयाः । यथा ब्राह्मणात् क्षत्रियायां क्षत्रियाद् वैश्यायाम् । तैः[^५५] सदृशाः, न तु &ldquo;त एव&rdquo; (म्ध् १०।५) । अत्र हेतुः- <strong>मातृदोषविगर्हितान्</strong> । तत्सदृशग्रहणान् मातृत उत्कृष्टान् पितृतो निकृष्टान् । <strong>द्विजैर्</strong> इति बहुवचननिर्देशान् मातृतश् च दोषस्य[^५६] ग्रहणाद् आनुलोम्येष्व् एतत् संभवति । प्रातिलोम्ये पितृतो ग्रहणेन, मतृतः पितुर् निकृष्टजातीयत्वात् । अत &ldquo;आनुलोम्यग्रहणं&rdquo; पूर्वश्लोके यद् उक्तम् &ldquo;उत्तरार्थम्&rdquo;[^५७] इति तद् इहानर्थकम् । अतः[^५८] परेषु श्लोकेषूपदिश्यते ॥ १०।६ ॥</p>
<blockquote>
<p><strong>अनन्तरासु जातानां विधिर् एष सनातनः ।</strong><br>
<strong>द्व्येकान्तरासु जातानां धर्म्यं विद्याद् इमं विधिम् ॥ १०।७ ॥</strong></p>
</blockquote>
<p>आद्येनार्धश्लोकेनोक्तम् अर्थम् अनुवदति, द्वितीयेन वक्ष्यमाणसंक्षेपः । <strong>द्व्येकान्तरा</strong> । द्व्यन्तरा ब्राह्मणस्य शूद्रा, एकान्तरा वैश्या । नातीव श्लोकः सप्रयोजनः ॥ १०।७ ॥</p>
<blockquote>
<p><strong>ब्राह्मणाद् वैश्यकन्यायाम् अम्बष्ठो नाम जायते ।</strong><br>
<strong>निषादः शूद्रकन्यायां यः पारशव उच्यते ॥ १०।८ ॥</strong></p>
</blockquote>
<p>एकान्तरा ब्राह्मणस्य वैश्या, तत्र जातो <strong>ऽम्बष्ठः</strong> । स्मृत्यन्तरे &ldquo;भृज्यकण्ठः&rdquo; (ग्ध् ४।२०) इत्य् उक्तः । द्य्वन्तरायां शूद्रकन्यायां <strong>निषादः</strong> <strong>प्रारशवश्</strong> च । निषादशब्दः प्रतिलोमजातीये ऽपि वर्तते । <strong>कन्या</strong>ग्रहणं स्त्रीमत्रोपलक्षणार्थम् इति व्याचक्षते । वैश्यस्त्रियाम् इत्य् अर्थः । एवं सर्वत्र द्रष्टव्यम् ॥ १०।८ ॥</p>
<blockquote>
<p><strong>क्षत्रियाच् छूद्रकन्यायां क्रूराचारविहारवान् ।</strong><br>
<strong>क्षत्रशूद्रवपुर् जन्तुर् उग्रो नाम प्रजायते ॥ १०।९ ॥</strong></p>
</blockquote>
<p><strong>आचारविहारौ</strong> कायचेष्टा वाग्व्यपारश् च । ताव् अस्य <strong>क्रूरौ</strong> भवतः । स्वाभावानुवादो यम् । <strong>वपुः</strong>शब्दः स्वभाववचन एव । उभयजातिसंभूतत्वाद् उभयधर्मा भवति ॥ १०।९ ॥</p>
<blockquote>
<p><strong>विप्रस्य त्रिषु वर्णेषु नृपतेर् वर्णयोर् द्वयोः ।</strong><br>
<strong>वैश्यस्य वर्णे चैकस्मिन् षड् एते ऽपसदाः स्मृताः ॥ १०।१० ॥</strong></p>
</blockquote>
<p>अत्र त्रिपादी अनुवाद एव । चतुर्थस् तु पादो <strong>ऽपसदा</strong>भिधानार्थः । <strong>एते</strong> त्रैवर्णिकानाम् एकान्तरद्व्यन्तरस्त्रीजाता <strong>अपसदा</strong>[^५९] वेदितव्याः । अपसदाः पुत्रार्थफलाद् अवसन्नाः[^६०] समानजातीयपुत्रापेक्षाया निन्द्यन्ते[^६१] ॥ १०।१० ॥</p>
<blockquote>
<p><strong>क्षत्रियाद् विप्रकन्यायां सूतो भवति जातितः ।</strong><br>
<strong>वैश्यान् मागधवैदेहौ राजविप्राङ्गनासुतौ ॥ १०।११ ॥</strong></p>
</blockquote>
<p>आनुलोम्ये पूर्वो विधिः । प्रातिलोम्येन[^६२] त्व् अयम् उच्यते । <strong>कन्या</strong>ग्रहणम् उक्तार्थम् (च्ड़्। १०।८) । <strong>वैश्यान् मागधवैदेहौ</strong> यथासंख्येन, राजस्त्रियां मागधः ब्राह्मण्यां वैदेहः ॥ १०।११ ॥</p>
<blockquote>
<p><strong>शूद्राद् आयोगवः क्षत्ता चण्डालश् चाधनो नृणाम् ।</strong><br>
<strong>वैश्यराजन्यविप्रासु जायन्ते वर्णसंकराः ॥ १०।१२ ॥</strong></p>
</blockquote>
<p>अत्रापि यथासंख्यम् एव । <strong>वैश्यराजन्य</strong> इति निर्देशे जातिपरे ऽपि सामर्थ्यात् स्त्रीलिङ्गप्रतिपत्तिः, मृगक्षीरं कुक्कुटाण्ड इति यथा । वृत्तानुरोधात् स्त्रीप्रययो न कृतः ॥ १०।१२ ॥</p>
<blockquote>
<p><strong>एकान्तरे त्व् आनुलोम्याद् अम्बष्ठोग्रौ यथास्मृतौ ।</strong><br>
<strong>क्षत्तृवैदेहकौ तद्वत् प्रातिलोम्ये ऽपि जन्मनि ॥ १०।१३ ॥</strong></p>
</blockquote>
<p><strong>एकान्तरे</strong> वर्णे ब्राह्मणाद् वैश्यायाम् <strong>अम्बष्ठः</strong>, क्षत्रियाच् छूद्रायाम् <strong>उग्रः</strong> । एताव् <strong>आनुलोम्येन</strong> । एवम् <strong>एकान्तरे प्रातिलोम्येन</strong> शूद्रात् क्षत्रियायां <strong>क्षत्ता</strong>, वैश्याद् ब्राह्मण्यां <strong>वैदेहः</strong> । तौ तुल्यौ भवनादिक्रियासु । न तु यजनादिषु[^६३] । चण्डाल एकः प्रतिलोमो ऽस्पृश्यः । यथा च दिवाकीर्तिश्लोके तत्स्पर्श एव[^६४] स्नानं नान्येषु[^६५] प्रतिलोमेषु । सूतमागधायोगवानाम् अनन्तरजातानां चण्डालवद्[^६६] दण्डापूपिकायां सिद्धः स्पर्शादिसंबन्धः ॥ १०।१३ ॥</p>
<blockquote>
<p><strong>पुत्रा ये ऽनन्तरस्त्रीजाः क्रमेणोक्ता द्विजन्मनाम् ।</strong><br>
<strong>तान् अनन्तरनाम्नस् तु मातृदोषात् प्रचक्षते ॥ १०।१४ ॥</strong></p>
</blockquote>
<p>यथा ब्राह्मणात् क्षत्रियायां वैश्यायां च एवं क्षत्रियाद् उभयोस् तान् <strong>अनन्तरनाम्ना</strong>[^६७] <strong>प्रचक्षते</strong> । अनन्तरा अनुलोमा[^६८] जातिः समाना तेषाम्, मातृजातीया इत्य् अर्थः । <strong>अनन्तर</strong>ग्रहणम् अविवक्षितम् । अत एवाह <strong>मातृदोषाद्</strong> इति । पितृजात्युत्कर्षेण नो दुष्यन्ते । अतश् च सत्य् अपि वर्णसंकरत्वे वचनान् मातृजात्याः स्मृताः । संस्कारास् तेषु कर्तव्या इत्य् उक्तं भवति । न ह्य्[^६९] एतद् वचनम् अन्तरेण क्षत्रियादिसंस्कारास् तेषु लभ्यन्ते, अश्वतरवज् जात्यन्तरत्वात् । वचनेन तु मातृजाताव् उक्तायाम् अदोषः ॥ १०।१४ ॥</p>
<blockquote>
<p><strong>ब्राह्मणाद् उग्रकन्यायाम् आवृतो नाम जायते ।</strong><br>
<strong>आभीरो ऽम्बष्ठकन्यायाम् आयोगव्यां तु धिग्वणः ॥ १०।१५ ॥</strong><br>
<strong>आयोगवश् च क्षत्ता च चण्डालश् चाधमो नृणाम् ।</strong><br>
<strong>प्रातिलोम्येन जायन्ते शूद्राद् अपसदास् त्रयः ॥ १०।१६ ॥</strong><br>
<strong>वैश्यान् मागधवैदेहौ क्षत्रियात् सूत एव तु ।</strong><br>
<strong>प्रतीपम् एते जायन्ते परे ऽप्य् अपसदास् त्रयः ॥ १०।१७ ॥</strong><br>
<strong>जातो निषादाच् छूद्रायां जात्या भवति पुक्कसः</strong>[^७०]** ।**<br>
**शूद्राज् जातो निषाद्यां तु स वै कुक्कुटकः स्मृतः ॥ १०।१८ ॥**</p>
</blockquote>
<p>अयं निषादो ऽस्मिञ्श्लोके न शूद्रायां ब्राह्मणाज् जातो यः प्राग् उक्तः । किं तर्हि, यः प्रतिलोमो वक्ष्यमाणः, प्रतिलोमाधिकारात् प्रतिलोमा हि[^७१] पुल्कसाजातिः प्रसिद्धा । एवं शूद्रान् निषाद्यां कुक्कुटकः ॥ १०।१८ ॥</p>
<blockquote>
<p><strong>क्षत्तुर् जातस् तथोग्रायां श्वपाक इति कीर्त्यते ।</strong><br>
<strong>वैदेहकेन त्व् अंबष्ठ्याम् उत्पन्नो वेण उच्यते ॥ १०।१९ ॥</strong></p>
</blockquote>
<p>अनुलोमाः स्त्रियः, प्रतिलोमाः पुमांसः, तयोः संभवे <strong>श्वपाकवेणौ</strong> प्रतिलोमजातीयौ ॥ १०।१९ ॥</p>
<blockquote>
<p><strong>द्विजातयः सवर्णासु जनयन्त्य् अव्रतांस् तु यान् ।</strong><br>
<strong>तान् सावित्रीपरिभ्रष्टान् व्रात्यान् इति विनिर्दिशेत् ॥ १०।२० ॥</strong></p>
</blockquote>
<p>नैते प्रतिलोमवर्णसंकराः स्युः । अतो ऽस्मिन् विधाव् उच्यन्ते । द्विजातयो यान् <strong>सवर्णासु जनयन्ति</strong> ते ऽवेदव्रता भवन्ति, अब्रह्मचारिणः <strong>सावित्रीपरिभ्रष्टा</strong> उपनयनहीनाश् च तदा व्रात्या इति <strong>तान् निर्दिसेत्</strong> । <strong>अव्रताञ् जनयन्तीति</strong> नायं संबन्धः । न हि व्रतिनो ऽव्रता वा जनयन्ते, जातानाम् उपनयनसंस्कारविधानात् । उक्तव्रात्यलक्षणानुवादः, उत्तरविवक्षया । यस् त्व् अयं पाठः- &ldquo;अव्रतायां जनयन्ति तान् व्रात्यान् विनिर्दिशेत्,&rdquo; तद् असत्, उक्तव्रात्यलक्षणविरोधात् ॥ १०।२० ॥</p>
<blockquote>
<p><strong>व्रात्यात् तु जायते विप्रात् पापात्मा भृज्जकण्टकः</strong>[^७२]** ।**<br>
**आवन्त्यवाटधानौ च पुष्पधः शैख एव च ॥ १०।२१ ॥**</p>
</blockquote>
<p>&ldquo;स्ववर्णासु&rdquo; इति[^७३] पूर्वश्लोकाद् अनुवर्त्यते, इह स्त्रीजातेर् अनुपादानाद् अवश्यंभावाच् च तदपेक्षायाः । स्मृत्यन्तरे वैश्यायां ब्राह्मण्ज् जातो <strong>भृज्जकण्टकः</strong> स्मर्यते । अतो विशिनष्टि <strong>पापात्मेति</strong> । स ह्य् अनुलोमत्वान् न <strong>पापात्मा</strong> । अयं चासंस्कृतात्मनो व्रात्याज् जातो ऽनधिकारित्वाद् युक्तं यन् निन्द्यते । न च पर्यायशब्दा देशभेदेन प्रसिद्धप्रयोगभेदाः ।</p>
<ul>
<li>पूर्वैस् तु व्याख्यातम्- तत्पुत्रपौराणाम् एता आख्याः । <strong>भृज्जकण्टको</strong> ब्राह्मण्यां जातः । <strong>आवन्त्यश्</strong> चावन्त्याम् । तस्याम् एव <strong>वाटधानः</strong> । वाटधानात् पुष्पशेखरः । एवम् उत्तरेष्व् अपि ॥ १०।२१ ॥</li>
</ul>
<blockquote>
<p><strong>झल्लो मल्लश् च राजन्याद् व्रात्याल् लिच्छविर् एव च ।</strong><br>
<strong>नटश् च करणश् चैव खसो द्रविड एव च ॥ १०।२२ ॥</strong><br>
<strong>वैश्यात् तु जायते व्रात्यात् सुधन्वाचार्य एव च ।</strong><br>
<strong>कारुषश् च विजन्मा च मैत्रः सात्वत एव च ॥ १०।२३ ॥</strong></p>
</blockquote>
<p>एताभिः संज्ञाभिः प्रसिद्धा एवंजातीया वेदितव्याः ॥ १०।२२–२३ ॥</p>
<blockquote>
<p><strong>व्यभिचारेण वर्णानाम् अवेद्यावेदनेन च ।</strong><br>
<strong>स्वकर्मणां च त्यागेन जयन्ते वर्णसंकराः ॥ १०।२४ ॥</strong></p>
</blockquote>
<p><strong>व्यभिचारः</strong> परस्त्रीगमनम् । तत् समानजातीयासु परकीयास्व् अनुलोमप्रतिलोमासूढास्व् अनूढासु च स्वयम्[^७४] । <strong>अवेद्यावेदनम्</strong> अविवाह्याविवाहः । अविवाह्याः स्वसृनप्त्रादयस् तद् अयोन्यः । <strong>स्वकर्मणां त्याग</strong> उपनयनवेदग्रहणादीनाम् । क्षात्रवृत्त्यादयो[^७५] ऽपि पुत्रपौरान्वयिन एवमुक्ताः इति[^७६] केचित् ॥ १०।२४ ॥</p>
<blockquote>
<p><strong>संकीर्णयोनयो ये तु प्रतिलोमानुलोमजाः ।</strong><br>
<strong>अन्योन्यव्यतिषक्ताश् च तान् प्रवक्ष्याम्य् अशेषतः ॥ १०।२५ ॥</strong></p>
</blockquote>
<p>व्यतिषङ्गः संबन्धः । इतरेतरम् अनुलोमानाम् अनुलोमैः प्रतिलोमैश् चैवं प्रतिलोमानाम् अन्यैः प्रतिलोमैर् अनुलोमैश् च । वक्ष्यमाणसज्ञायै वचनम् ॥ १०।२५ ॥</p>
<blockquote>
<p><strong>सूतो वैदेहकश् चैव चण्डालश् च नराधमः ।</strong><br>
<strong>मागधः क्षत्तृजातिश् च तथायोगव एव च ॥ १०।२६ ॥</strong></p>
</blockquote>
<p>उक्तलक्षणा एते प्रातिलोमा उत्तरार्थं[^७७] पुनर् उपन्यस्यन्ते ॥ १०।२६ ॥</p>
<blockquote>
<p><strong>एते षट् सदृशान् वर्णाञ् जनयन्ति स्वयोनिषु ।</strong><br>
<strong>मातृजात्याः</strong>[^७८]** प्रसूयन्ते प्रवरासु च योनिषु ॥ १०।२७ ॥**</p>
</blockquote>
<p><strong>एते</strong> सूतादयः प्रतिलोमाः स्वयोनिषु[^७९] <strong>सदृशान्</strong> <strong>जनयन्ति</strong>, तज्जातीयान् इत्य् अर्थः । तद् यथा । सूतः सूतायां सूतम् एव जनयति । एवं चण्डालः चण्डालायाम् । ये च <strong>मातृजात्याः प्रसूयन्ते</strong> ऽनुलोमा मातृजातीया ये पूर्वम् उक्ताः &ldquo;तान् अनन्तरानाम्नः&rdquo; (म्ध् १०।१४) इति, ते ऽपि <strong>स्वयोनिषु</strong> <strong>सदृशान्</strong> एव <strong>जनयन्ति</strong> । यथाम्बष्ठो ऽम्बष्ठायाम्[^८०] । तथा वैश्यायाम् आत्मनो हीना वैश्याज् जनयन्ति, मातृजातित्वस्योक्तत्वात् ।</p>
<ul>
<li>
<p><span style="text-decoration-underline;">अन्ये</span> पुनः पठन्ति &ldquo;मातृजातौ प्रसूयन्ते&rdquo; । अर्थश् चायम्- स्वयोनिषु[^८१] अम्बष्ठादौ मातृजातौ च वैश्यायां सदृशान् एव जनयन्ति । यद्य् अपि शुद्धवैश्येभ्य उत्कृष्टा अम्बष्ठादयस् तथापि साम्यम् उच्यन्ते, वैश्यधर्म उभयेषाम् अधिकारात् ।</p>
</li>
<li>
<p>अनुलोमग्रहणं मातृजातिपदसामर्थाल् लभ्यते सत्य् अपि प्रकृतिप्रतिलोमप्रत्यवमर्शकत्वे एत[^८२] इति । <strong>प्रवरासु च योनिषु</strong> प्रतिलोमा गच्छन्तो जनयन्ति हीनतरम् इत्य् एवं ज्ञेयम्, वक्ष्यमाणपर्यालोचनया । न हि आयोगवादिभिः स्वजातीयासु जनिता आयोगवादिव्यपदेशं लभन्ते । <strong>सदृश</strong>ग्रहणं तु प्रातिलोम्यसामान्येन[^८३] । हीनतरत्वं चावान्तरविशेषम् अनपेक्ष्य प्रयुक्तम् । तेनायम् अत्र वाक्यार्थः । प्रतिलोमेभ्यः समानजातीयासूत्कृष्टजातीयासु च प्रतिलोमा एव भवन्ति ॥ १०।२७ ॥</p>
</li>
</ul>
<blockquote>
<p><strong>यथा त्रयाणां वर्णानां द्वयोर् आत्मास्य जायते ।</strong><br>
<strong>आनन्तर्यात् स्वयोन्यां तु तथा बाह्येष्व् अपि क्रमात् ॥ १०।२८ ॥</strong></p>
</blockquote>
<p><strong>अस्य</strong> ब्राह्मणस्य <strong>त्रयाणां वर्णानाम् आत्मा जायते</strong> । <strong>द्वयोर्</strong> वर्णयोः क्षत्रियवैशयोर् द्विजत्वं जायते, तथा स्वयोनौ । एवं त्रयाणां वर्णानां ब्राह्मणो द्विजान् जनयति । एवं <strong>बाह्येष्व् अपि</strong> प्रातिलोम्येन वैश्यक्षत्रियाभ्यां क्षत्रियब्राह्मणोर् आत्मा द्विजत्वं भवति । सति च द्विजत्वे उपनयनं कर्तव्यम् । वक्ष्यति च &ldquo;एते षट् द्विजधर्माणः&rdquo; (म्ध् १०।४१) इति । एतावांस् तु विशेषः । अनुलोमाज् जाता[^८४] &ldquo;मातृजात्या&rdquo; (१०।२७) मातृजातीया मातृजातीया । स्तुतिमात्रम् इदं वक्ष्यामः ॥ १०।२८ ॥</p>
<blockquote>
<p><strong>ते चापि बाह्यान् सुबहूंस् ततो ऽप्य् अधिकदूषितान् ।</strong><br>
<strong>परस्परस्य दारेषु जनयन्ति विगर्हितान् ॥ १०।२९ ॥</strong></p>
</blockquote>
<p><strong>ते चाप्य्</strong> आयोगवादयः षट् <strong>बाह्यान् सुबहून् परस्परदारेषु जनयन्ति</strong> । तद् यथा- आयोगवः क्षत्तृजायायां क्षत्ता आयोगव्या[^८५] परस्परम् आत्मापेक्षया गर्हितान् जनयन्ति । तद् यथा- आयोगवः क्षत्तृजायायाम्[^८६] आत्मनो बाह्यतरं जनयति, ततो ऽपि बाह्यतरं चण्डाल्याम्[^८७] । एवं सर्वत्र ॥ १०।२९ ॥</p>
<blockquote>
<p><strong>यथैव शूद्रो ब्राह्मण्यां बाह्यं जन्तुं प्रसूयते ।</strong><br>
<strong>तथा बाह्यतरं बाह्यश् चातुर्वर्ण्ये प्रसूयते ॥ १०।३० ॥</strong></p>
</blockquote>
<p>एवं परस्परगमने स्त्रीप्रतिलोमानां पूर्वेण बाह्यतरोत्पत्तिर् वर्णिता[^८८] । इदानीं चातुर्वर्ण्यं कथ्यते । सूयतिर् जनिनात्यन्तसमानार्थो ऽत्र प्रकरणे प्रयुक्तः । <strong>प्रसूयते</strong> जनयतीत्य् अर्थः । तद् उत्तरश्लोकेन निर्दिश्यते ॥ १०।३० ॥</p>
<blockquote>
<p><strong>प्रतिकूलं वर्तमाना बाह्या बाह्यतरान् पुनः ।</strong><br>
<strong>हीनाहीनान् प्रसूयन्ते वर्णान् पञ्चदशैव तु ॥ १०।३१ ॥</strong></p>
</blockquote>
<p>एकैकस्य तु वर्णस्य संकीर्णयोनयो भवन्ति । कस्यचिद् अनुलोमाः, कस्यचित् प्रतिलोमाः, कस्यचिद् अनुलोमप्रतिलोमाः । ब्राःमणस्यानुलोमाः, शूद्रस्य प्रतिलोमा एव, क्षत्रियवैशयोर् अनुलोमाः प्रतिलोमाः । क्षत्रियस्य द्वाव् अनुलोमौ, एकः प्रतिलोमः । वैश्यस्यैको ऽनुलोमः, द्वौ प्रतिलोमौ । एवम् एते द्वादशानुलोमप्रतिलोमाः । एतेषाम् एकैकस्य चतुर्षु गच्छतश् चत्वारो भेदा भवन्ति । ते च केचिद् धीनाः केचिद् अहीनाः । <strong>बाह्यतरास्</strong> तु सर्व एव । बाह्यतरत्वं मातापितृजातेर् विप्रकर्षः, कर्मभ्यो हीनत्वात् । तद् एतद् उदाहरणैः स्फुटीक्रियते ।</p>
<ul>
<li>
<p>प्रतिलोमांस् तावद् गृहीत्वा वक्ष्यामः ।</p>
</li>
<li>
<p>आयोगवो वैश्यायां शूद्राज् जातः शूद्रायां वैश्यायां क्षत्रियायां ब्राह्मण्यां चतुरो जनयति । सो ऽयम् आत्मना सह पञ्चधायोगवः । एवं क्षत्तृचण्डालाव्[^८९] अपि । एवं शूद्रात् त्रयः[^९०] पञ्चकाः पञ्चदशधा भवन्ति ।</p>
</li>
<li>
<p>एवं वैश्यप्रभवौ द्वौ प्रतिलोमौ, क्षत्रियायां मागधो ब्राह्मण्यां वैदेहकः । शूद्रायाम् अनुलोमः । तत्र यः शूद्रायां जातः स यदा चातुर्वर्ण्यं जनयति तदैष एव प्रकारः । स यदा शूद्रां गच्छति तदा हीनतरो वर्णो जायते तदपेक्षया । एवं वैश्यां गच्छन् हीनतरं जनयति । एवं क्षत्रियायां ब्राह्मण्यां च केवलशूद्राज् जाता उत्कृष्टा । एवम् इत्य् अपेक्षावशाद् धिणांश् चाहीनांश् च । एवं क्षत्रिये ब्राह्मणे च द्रष्टव्यम् । ब्राह्मणस्य त्व् अयं विशेषः । अनुलोमा एव तस्य भवन्ति ।</p>
</li>
<li>
<p>एवं चतुर्वर्णानां प्रत्येकं पञ्चदशधा भेदाः षष्टिः संपद्यन्तो मुख्याश् चत्वारो वर्णाः सा चतुःषष्टिर् भवति । परस्परसंपर्कात् तेषाम् अन्ये ऽनन्तभेदा भवन्ति । तद् उक्तम्- &ldquo;ते चापि बाह्यान् सुबहून्&rdquo; (म्ध् १०।२९) इति ।</p>
</li>
<li>
<p><strong>प्रतिकूलं</strong> शास्त्रव्यतिक्रमेण । <strong>वर्तमाना</strong> मिथुनीभवन्तः[^९१] । <strong>हीनाहीनान्</strong> इत्य् एकं पदम् । अथ वा <strong>हीनाः</strong> सन्तो <strong>हीनान्</strong>[^९२]** प्रसूयन्ते** जनयन्तीत्य् अर्थः । **वर्णान् पञ्चदशैवेति** &ldquo;नास्ति तु पञ्चमः&rdquo; (म्ध् १०।४) इति पञ्चमस्य वर्णत्वाभावात्[^९३] पञ्चदशसु वर्णत्वम् उपचाराद् द्रष्टव्यम् ॥ १०।३१ ॥</p>
</li>
</ul>
<blockquote>
<p><strong>प्रसाधनोपचारज्ञम् अदासं दास्यजीवनम् ।</strong><br>
<strong>सैरन्ध्रं वागुरावृत्तिं सूते दस्युर् अयोगवे ॥ १०।३२ ॥</strong></p>
</blockquote>
<p><strong>प्रसाधनं</strong> मण्डनम् । <strong>उपचारो</strong> ऽनुवृत्तिः । केशरचनाकुंकुमचन्दनादिना अनुलेपनविच्छित्तिः पाणिपादविमर्दनं प्राप्तिलोभात्[^९४] कर्मकारिक्षिप्रकारिकार्याणाम्[^९५] अवसरम्[^९६] इत्यादिविधिज्ञ एवम् उच्यते । <strong>अदासं दास्यजीवनम्</strong> । वत्सरभृत्या षण्मासभृत्या च कंचन सेवते । अथ वैतद् विधिज्ञतया सर्वोपस्थापको भवति जीवनाय । मता <strong>वागुरावृत्तिम्</strong>[^९७] । द्वितीयो ऽयं वृत्त्युपायः । वागुरा अरण्यपशुहिंसनम् । तच् चार्याणां दैवपित्र्यार्थं[^९८] क्षुधार्थं च, न तु व्याधवत् पशून् हत्वा मांसविक्रयेण जीवनम् । राजनियोगाद् बहुप्राणिवधो जीविकार्थः । <strong>सैरन्ध्र</strong>नामानं <strong>सूते</strong> उत्पादयति[^९९] । <strong>दस्युर्</strong> नाम वक्ष्यमाणः । <strong>अयोगवे</strong> जातिविशेषे । सामर्थ्यात् स्त्रीत्वलाभः ॥ १०।३२ ॥</p>
<blockquote>
<p><strong>मैत्रेयकं तु वैदेहो माधूकं संप्रसूयते ।</strong><br>
<strong>नॄन् प्रशंसत्य् अजस्रं यो घण्टाताडो ऽरुणोदये ॥ १०।३३ ॥</strong></p>
</blockquote>
<p><strong>मैत्रेयकं</strong> नाम्ना वर्णम् आयोगव्यां <strong>संप्रसूयते</strong> जनयति । <strong>वैदेह</strong>नामा ब्राह्मण्यां वैश्याज् जातो यः । पाठान्तरं &ldquo;मैरेयकम्&rdquo; इति । <strong>माधूकम्</strong> । उपमापदम् एतत् मधूककुसुमतुल्यम्, मधुरभाषित्वात् । अथ वा मधुकायतीति &ldquo;अन्येष्व् अपि दृश्यते&rdquo; (पाण् ३।२।१०१) इति डः । &ldquo;अन्येषाम् अपि&rdquo; (पाण् ६।३।१३७) इति दीर्घः । स्वार्थिकेन चादिवृद्धिः । तस्य वृत्तिः- <strong>नॄन्</strong> मनुष्यान् <strong>प्रशंसन्ति</strong>[^१००] <strong>अजस्रं</strong> सर्वदा, बन्दीति यः कथ्यते । <strong>अरुणोदये</strong> प्रबोधकाले <strong>घण्टां ताडयन्त्य्</strong> आहन्ति, राज्ञाम् ईश्वराणां चान्येषां प्रबोधाय । आयोगव्याम् एवानुजनयति[^१०१] प्रकृतत्वात् ॥ १०।३३ ॥</p>
<blockquote>
<p><strong>निषादो मार्गवं सूते दासं नौकर्मजीविनम् ।</strong><br>
<strong>कैवर्त्तम् इति यं प्राहुर् आर्यावर्तनिवासिनः ॥ १०।३४ ॥</strong></p>
</blockquote>
<p>प्रतिलोमप्रकरणान् न यः शूद्रायां ब्राह्मणाज् जातो निषाद पूर्वम् उक्तः स इह गृह्यते, अपि तु दस्युवत् प्रतिलोम एव । <strong>मार्गवं</strong> नाम प्रतिलोमं <strong>सुते</strong>, आयोगव्याम् एव । यस्येमे अपरे नामनी <strong>दासः</strong> <strong>कैवर्त</strong> इति । <strong>आर्यावर्तः</strong> प्रसिद्धः । तस्य वृत्तिः- नौकर्मणा नौवाहनेन जीवति ॥ १०।३४ ॥</p>
<blockquote>
<p><strong>मृतवस्त्रभृत्स्व् अनार्यासु गर्हितान्नाशनासु च ।</strong><br>
<strong>भवन्त्य् आयोगवीष्व् एते जातिहीनाः पृथक् त्रयः ॥ १०।३५ ॥</strong></p>
</blockquote>
<p>ये ऽनन्तरम्[^१०२] उपदिष्टास् त्रयो मार्गवपर्यन्तास् तेषां मातृजातिर् नोक्ता, तत्प्रतिपादनार्थो ऽयं श्लोकः[^१०३] । <strong>आयोगवीषु</strong> स्त्रीष्व् <strong>एते</strong> जायन्ते । तासां च विशेषणम्- <strong>मृतवस्त्रभृत्सु</strong> शववासांसि परिदधतीष्व् इत्य् अर्थः । <strong>अनार्या</strong> अस्पृश्याः । <strong>गर्हितम्</strong> उच्छिष्टं मांसादि <strong>चान्नम्</strong> <strong>अश्नन्ति</strong> ॥ १०।३५ ॥</p>
<blockquote>
<p><strong>कारावरो निषादात् तु चर्मकारं प्रसूयते ।</strong><br>
<strong>वैदेहिकाद् अन्ध्रमेदौ बहिर्ग्रामप्रतिश्रयौ ॥ १०।३६ ॥</strong></p>
</blockquote>
<p>उत्तरत्र &ldquo;वैदेह्याम् एव जायते&rdquo;[^१०४] (म्ध् १०।३७) इत्य् एवकरकरणाल्[^१०५] लिङ्गाद् इहापि वैदेह्यां <strong>निषादात्</strong> <strong>कारावरो</strong> नाम जायत इति संबन्धप्रतीतिः । <strong>वैदेहिकाद्</strong> द्वाव् <strong>आन्ध्रमेदौ</strong> । कस्यां स्त्र्याम् । कारावरीनिषाद्योः,[^१०६] तयोर् अत्र संनिधानात् । वैदेह्यां च वैदेह्याद्[^१०७] भिन्नवर्णसंभवाद्[^१०८] एवं व्याख्यायेते । स्त्रीभेदेन चैकस्माद् वर्णाद् एते द्वे जाती । <strong>बहिर्ग्रामं प्रतिशयो</strong> निवासो ययोः ॥ १०।३६ ॥</p>
<blockquote>
<p><strong>चाण्डालात् पाण्डुसोपाकस् त्वक्सारव्यवहारवान् ।</strong><br>
<strong>आहिण्डिको निषादेन वैदेह्याम् एव जायते ॥ १०।३७ ॥</strong></p>
</blockquote>
<p><strong>चाण्डालात्</strong> <strong>वैदेह्यां</strong> <strong>पाण्डुसोपाको</strong> नाम वर्णो जायते । तस्य वृत्तिस् <strong>त्वक्सारव्यवहारवान्</strong>[^१०९] । <strong>त्वक्सारो</strong> वेणुः, तद्व्यवहारेण वंशक्रयविक्रयादिना कटादिकरेण वा जीवति । निषादात् तस्याम् एव्<strong>आहिण्डकस्</strong> तस्य वृत्तिर् एषैव, अन्वेष्या वा ॥ १०।३७ ॥</p>
<blockquote>
<p><strong>चाण्डालेन तु सोपाको मूलव्यसनवृत्तिमान् ।</strong><br>
<strong>पुल्कस्यां</strong>[^११०]** जायते पापः सदा सज्जनगर्हितः ॥ १०।३८ ॥**</p>
</blockquote>
<p><strong>व्यसनं</strong> दुःखम्, तस्य <strong>मूलं</strong> मारणम्, तद्वृत्तिः । वध्यमारणं राजादेशाद् अनाथशववहनं तद्वस्त्रादिग्रहणं प्रेतपिण्डभोजनम् इत्य् एवमादिवृत्तिः । <strong>पुल्कस्यां</strong>[^१११]** चाण्डालेन जायते** । अथ वा मूलादिवृक्षादीनां तद्**व्यसनं** विभागकरणं सा वृत्तिर् व्यवच्छिन्नेषु वृक्षेषु यदनुवृत्तं मूलं तद् उद्धृत्य विक्रयादिना जीवति ॥ १०।३८ ॥</p>
<blockquote>
<p><strong>निषादस्त्री तु चण्डालात् पुत्रम् अन्त्यावसायिनम् ।</strong><br>
<strong>श्मशानगोचरं सूते बाह्यानाम् अपि गर्हितम् ॥ १०।३९ ॥</strong></p>
</blockquote>
<p><strong>अन्त्यावसायिनं</strong> चण्डालम् एव वदन्ति । अथ वा <strong>निषाद्यां चण्डालाद्</strong> उत्पन्नस्य्<strong>आन्त्यावसासी</strong>ति नामधेयम् । <strong>श्मशानगोचरं</strong> शवदहनादिवृत्तिः । अतश् चाण्डालाद्[^११२] अपि कुत्सिततरो विज्ञ्ēयः । तद् एतद् आनन्त्यात् संकराणां प्रदर्शनमात्रं कृतम् ॥ १०।३९ ॥</p>
<blockquote>
<p><strong>संकरे जातयस् त्व् एताः पितृमातृप्रदर्शिताः ।</strong><br>
<strong>प्रच्छन्ना वा प्रकाशा वा वेदितव्याः स्वकर्मभिः ॥ १०।४० ॥</strong></p>
</blockquote>
<p>यान्य् एतान्य् अनन्तरम् उद्दिष्टानि त्वक्सारव्यवहारादीनि कर्माणि तैर् अप्रसिद्धाः सोपाकादिनामतया तज्जातीया वेदितव्याः । <strong>पित्रा मात्रा</strong> च विभागेन <strong>दर्शिताः</strong> । <strong>प्रच्छन्ना वा प्रकाशा वा</strong> तज्जातीया <strong>वेदितव्याः</strong> । आयोगव्यां मात्रा विभागो निषादाद् वैदेहिकाद् आन्ध्रभेदाव् इति पित्रा दर्शितो विभागः ॥ १०।४० ॥</p>
<blockquote>
<p><strong>स्वजातिजान् अन्तरजाः षट् सुता द्विजधर्मिणः ।</strong><br>
<strong>शूद्राणां तु सधर्माणः सर्वे ऽपध्वंसजाः स्मृताः ॥ १०।४१ ॥</strong></p>
</blockquote>
<p><strong>स्वजातीयास्</strong> त्रैवर्णिकेभ्यः समानजातीयासु[^११३] जातास् ते <strong>द्विजधर्माण</strong> इत्य् एतत् सिद्धम् एवानूद्यते । अनन्तरजानां तुल्यताभिधानं तद्धर्मप्राप्त्यर्थम् । <strong>अन्तरजा</strong> अनुलोमाः । ब्राह्मणात् क्षत्रियवैश्ययोः क्षत्रियाद् वैश्यायां जाताः, ते ऽपि <strong>द्विजधर्माण</strong> उपनेया इत्य् अर्थः । उपनीताश् च द्विजातिधर्मैः सर्वैर् अधिक्रियन्ते ।</p>
<ul>
<li>
<p><span style="text-decoration-underline;">ननु</span> च &ldquo;तान् अनन्तरनाम्नः&rdquo; (म्ध् १०।१४) इति मातृजातीयत्वम् एषाम् उक्तम् एव । ततश् च तज्जात्या समेषु धर्मेषु सिद्ध एवाधिकारः ।</p>
</li>
<li>
<p><span style="text-decoration-underline;">सत्यम्</span> । अनन्तरनाम इति नामग्रहणात् संज्ञैवैषां न तु जात्यतिदेश इति कस्यचिद् आशङ्का स्याद् अतः स्पष्टार्थं <strong>षट् सुता द्विजधर्मिणः</strong> इति वचनारम्भः ।[^११४] ये पुनर् <strong>अपध्वंसजाः</strong> संकरजास् ते <strong>शूद्राणां सधर्माणः</strong> समानाचारास् तद्धर्मैर् अधिक्रियन्त इत्य् अर्थः । प्रतिलोमानां तु विशेषो वक्ष्यते । अनन्तरग्रहणम् अनुलोमोपलक्षणार्थम् एव । तेन व्यवहितो ऽपि ब्राह्मणाद् वैश्यायां जातो गृह्यते । षट्संख्यातिरिक्तत्वान् न शूद्रायां पारशवः ॥ १०।४१ ॥</p>
</li>
</ul>
<blockquote>
<p><strong>तपोबीजप्रभावैस् तु ते गछन्ति युगे युगे ।</strong><br>
<strong>उत्कर्षं चापकर्षं च मनुष्येष्व् इह जन्मतः ॥ १०।४२ ॥</strong></p>
</blockquote>
<p><strong>त</strong> एते ऽनन्तरजाः <strong>तपः</strong>सामर्थ्येन <strong>बीज</strong>सामर्थ्येन <strong>युगे युगे</strong> जन्मनि जन्मनि <strong>उत्कर्षम् अपकर्षं च गच्छन्ति</strong> । तद् वक्ष्यामः &ldquo;शूद्रायां ब्राह्मणाज् जातः&rdquo; (म्ध् १०।६४) इत्य् अत्र ॥ १०।४२ ॥</p>
<p><em>यद् उक्तम् &ldquo;स्वकर्मणां त्यागेन&rdquo; <em>(म्ध् १०।२४)</em> इति तस्यैवायं प्रपञ्चः ।</em></p>
<blockquote>
<p><strong>शनकैस् तु क्रियालोपाद् इमाः क्षत्रियजातयः ।</strong><br>
<strong>वृषलत्वं गता लोके ब्राह्मणातिक्रमेण</strong>[^११५]** च ॥ १०।४३ ॥**</p>
</blockquote>
<p><strong>क्रियालोपो</strong> यत्र संस्कार्यतया संबध्यते, यथोपनयनादिषु,[^११६] यत्र वा कर्तृतया, यथा नित्याग्निहोत्रसंध्योपासनादिषु । तासां <strong>लोप</strong> उभयासाम् अप्य् अननुष्ठानम् । अतश् च न केवलम् उपनयनसंस्काराभावेन जातिभ्रंशः, अपि तूपनीतानां विहितक्रियात्यागेनापि । तथा चाह <strong>शनकैर्</strong> इति । पुत्रपौत्रादिसंततेः प्रभृति शूद्रत्वम्, न तु जातस्यैव[^११७] । उपनयनाभावे तु तस्यैव व्यपदेशान्तरं प्रवर्तते । यद्य् अपि सा जातिर् न निवर्तते तत्पुत्रपौत्राणां भृज्जकण्टकादिजात्यन्तरम् एव व्यपदेशहेतुकम् इति <strong>ब्राह्मणातिक्रमेण</strong> ब्राह्मणविधिविहितातिक्रमेणेत्य् अर्थः । अथ वा शास्त्रार्थसंशये प्रायश्चित्ते वा परिषद्गमनाभावः ॥ १०।४३ ॥</p>
<blockquote>
<p><strong>पौण्ड्रकाश् चौड्रद्रविडाः काम्बोजा यवनाः शकाः ।</strong><br>
<strong>पारदापह्लवाश् चीनाः किराता दरदाः खशाः ॥ १०।४४ ॥</strong></p>
</blockquote>
<p><strong>पुण्ड्रका</strong>दयः शब्दाः परमार्थतो जनपदशब्दाः, इह तु &ldquo;क्षत्रियेषु मुख्यास् तत्संबन्धत्वाज् जनपदेषु वर्तन्ते&rdquo; इत्य् एतद्दर्शनम् आश्रितम् । यथा लुब्विधौ[^११८] &ldquo;तस्य निवासः&rdquo; (पाण् ४।२।६९) &ldquo;जनपदे लुप्&rdquo;[^११९] (पाण् ४।२।८१) इति, न तु यथा &ldquo;लुब् योगाप्रख्यानात्&rdquo;[^१२०] (पाण् १।२।५४) इति । नैतेषु देशेषु बाहुल्येन चातुर्वर्ण्यम् अस्तीत्य् एतदालम्बनं वृषलत्ववचनम् । यदि वा पुण्ड्रादयः शब्दाः कथंचिद् देशसंबन्धेन विना दृश्यन्ते, तदैतज्जातीया वेदितव्याः । महाभारतादौ क्षत्रिया वर्ण्यन्ते, तथाद्यत्वे ऽप्य् एते क्षत्रिया एवेति कस्यचित् भ्रान्तिः स्याद् अत एवम् उक्तम् &ldquo;एते वृषलाः&rdquo; इति । ये चैते दिगन्तवासिनः किरातवेनदरदादयस् तेषाम् अप्राप्तरूपं वेदेनानूद्यते &ldquo;न जनम् इयान् नान्तम् इयात्&rdquo; (बाउ १।३।१०) इति ॥ १०।४४ ॥</p>
<blockquote>
<p><strong>मुखबाहूरुपज्जानां या लोके जातयो बहिः ।</strong><br>
<strong>म्लेच्छवाचश् चार्यवाचः सर्वे ते दस्यवः स्मृताः ॥ १०।४५ ॥</strong></p>
</blockquote>
<p>असद्विद्यमानार्थासाधुशब्दान्वया वाक् <strong>म्लेच्छो</strong>च्यते । यथा शबराणां किरातानाम् अन्येषां वान्त्यानाम् । <strong>आर्यवाच</strong> आर्यावर्तनिवासिनः । ते चातुर्वर्ण्याद् अन्यजातीयत्वेन प्रसिद्धास् तदा <strong>दस्यव</strong> उच्यन्ते । एतद् उक्तं भवति । न देशनिवासेन म्लेच्छवाक् संकरत्वे कारणम्, अपि तु यथोक्तबर्बरादिशब्दप्रसिद्धिः । मुखादिजानां बहिष्क्रियन्ते[^१२१] ब्राह्मणादिशब्दैर् अप्रसिद्धा[^१२२] इत्य् अर्थः । ते सर्वे दस्यव उच्यन्ते ॥ १०।४५ ॥</p>
<blockquote>
<p><strong>ये द्विजानाम् अपसदा ये चापध्वंसजाः स्मृताः ।</strong><br>
<strong>ते निन्दितैर् वर्तयेयुर् द्विजानाम् एव कर्मभिः ॥ १०।४६ ॥</strong></p>
</blockquote>
<p><strong>अपसदा</strong> अनुलोमाः प्रतिलोमाः, <strong>अपध्वंसजाः,</strong> गोबलीवर्दवद् भेदः । <strong>द्विजानाम्</strong> उपयोगिभिः प्रेष्यकर्मभिर् <strong>वर्तयेयुः</strong> आत्मानम्[^१२३] । <strong>निन्दितैः</strong> प्रेष्यकार्यत्वान् निन्दितानि ॥ १०।४६ ॥</p>
<p><em>तथा च वक्ष्यते ।</em></p>
<blockquote>
<p><strong>सूतानाम् अश्वसारथ्यम् अम्बष्ठानां चिकित्सनम् ।</strong><br>
<strong>वैदेहकानां स्त्रीकार्यं मागधानां वणिक्पथः ॥ १०।४७ ॥</strong></p>
</blockquote>
<p><strong>स्त्रीकार्यम्</strong> अन्तःपुररक्षाकारित्वम् । <strong>विणिक्पथः</strong> स्थलपथवारिपथादिः[^१२४] प्रसिद्धः ॥ १०।४७ ॥</p>
<blockquote>
<p><strong>मत्स्यघातो निषादानां त्वष्टिस् त्व् आयोगवस्य च ।</strong><br>
<strong>मेदान्ध्रचुञ्चुमद्गूनाम् आरण्यपशुहिंसनम् ॥ १०।४८ ॥</strong></p>
</blockquote>
<p>त्वष्टिर् दारुतक्षणं तक्षकर्म[^१२५] ॥ १०।४८ ॥</p>
<blockquote>
<p><strong>क्षत्रुग्रपुल्कसानां</strong>[^१२६]** तु बिलौको वधबन्धनम् ।**<br>
**धिग्वणानां चर्मकार्यं वेणानां भाण्डवादनम् ॥ १०।४९ ॥**</p>
</blockquote>
<p><strong>बिलौकसो</strong> ऽहिनकुलगर्गरादयः । तेषां <strong>वधबन्धनं</strong> क्षत्रादीनां जीविका । <strong>चर्मकार्यं</strong> कवचादिसीवनम् उपानद्ग्रथनम् इत्य् एवमादि । <strong>भाण्डवादनं</strong> मुरजार्धमुर्जादीनाम् ॥ १०।४९ ॥</p>
<blockquote>
<p><strong>चैत्यद्रुमश्मशानेषु शैलेषूपवनेषु च ।</strong><br>
<strong>वसेयुर् एते विज्ञाता</strong>[^१२७]** वर्तयन्तः स्वकर्मभिः ॥ १०।५० ॥**</p>
</blockquote>
<p>बहिर्ग्रामनिवासिनः पर्वतलक्षणप्रदेशे निवसेयुः[^१२८] । विज्ञाता जातिचिह्नं[^१२९] विदुषाम् । यद् यस्य कर्म विहितं स तेनैव जीवेत् । उत्कृष्टं कर्म संकरं च[^१३०] कर्तुं न लभते ॥ १०।५० ॥</p>
<blockquote>
<p><strong>चण्डालश्वपचानां तु बहिर्ग्रामात् प्रतिश्रयः ।</strong><br>
<strong>अपपात्राश् च कर्तव्या धनम् एषां श्वगर्दभम् ॥ १०।५१ ॥</strong></p>
</blockquote>
<p><strong>प्रतिश्रयो</strong> निवासस् तेषां <strong>ग्रामान्</strong> निष्क्रान्तः स्यात् । <strong>अपपात्राश्</strong> चिरवसानीयास् तैर् येषु पात्रेषु भुक्तं तानि न संस्कार्याणि, त्यक्ताव्यानि । सौवर्णराजताभ्याम् अन्यानि । तयोः शुद्धिविशेषा उक्ताः । अथ वा &ldquo;अवपात्राः&rdquo;[^१३१] । तदीयेषु च सक्तेषु[^१३२] पात्रेषु सक्तुभक्तादि न दातव्यम् । भूमिष्ठे पात्रे ऽन्यहस्तस्थे वा दत्वा तत्पात्रं भूमौ स्थितं तद् गृह्णीयुः । भिन्नं वा पात्रम् &ldquo;अवपात्रम्&rdquo; यथा वक्ष्यति &ldquo;भिन्नभाण्डे च भोजनम्&rdquo; (म्ध् १०।५२) इत्यादि । धनम् एषां <strong>श्वगर्दभम्</strong> । गवाश्वादि सुवर्णरजतादि न[^१३३] धनत्वेन गृह्णीयुः ॥ १०।५१ ॥</p>
<blockquote>
<p><strong>वासांसि मृतचेलानि</strong>[^१३४]** भिन्नभाण्डे च**[^१३५]** भोजनम् ।**<br>
**कार्षायसम् अलंकरः परिव्र्ज्या च नित्यशः ॥ १०।५२ ॥**</p>
</blockquote>
<p>सर्वकालं <strong>परिव्रज्या</strong>, नैकत्रस्थाने वसेयुः ॥ १०।५२ ॥</p>
<blockquote>
<p><strong>न तैः समयम् अन्विच्छेत् पुरुषो धर्मम् आचरन् ।</strong><br>
<strong>व्यवहारो मिथस् तेषां विवाहः सदृशैः सह ॥ १०।५३ ॥</strong></p>
</blockquote>
<p><strong>समयः</strong> संकेत एककार्यता, संगतिर् इत्य् अनर्थान्तरम् । एकत्र स्थानासनविहारास् तैः सह न कर्तव्या इत्य् अर्थः । <strong>विवाहो</strong> दारग्रहणादिः । सो ऽप्य् एवम् एव ॥ १०।५३ ॥</p>
<blockquote>
<p><strong>अन्नम् एषां पराधीनं देयं स्याद् भिन्नभाजने ।</strong><br>
<strong>रात्रौ न विचरेयुस् ते ग्रामेषु नगरेषु च ॥ १०।५४ ॥</strong></p>
</blockquote>
<p>तत् साक्षाद् एषां न दातव्यम् । प्रेष्यैः कैश्चित् पूर्वोक्तेन प्रकारेण दापयितव्यः । <strong>रात्रौ</strong> स्पर्शाशङ्कयान्तर्ग्रामनगरचर्याप्रतिषेधः ॥ १०।५४ ॥</p>
<blockquote>
<p><strong>दिवा चरेयुः कार्यार्थं चिह्निता राजशासनैः ।</strong><br>
<strong>अबान्धवं शवं चैव</strong>[^१३६]** निर्हरेयुर् इति स्थितिः ॥ १०।५५ ॥**</p>
</blockquote>
<p><strong>दिवा</strong> विचरन्ति <strong>कार्यार्थं</strong> क्रयविक्रयस्वकार्यसिद्ध्यर्थम् । राजकार्याय वा चरेयुर् नगरोत्सवप्रेक्षादिनिमित्तम् । तत्रापि च <strong>चिह्निता राजशासनैर्</strong> उपलक्षिता राजादिष्टैर् वज्रादिचिह्नैः, वध्यवधशासनैर् वा परशुकुठारादिभिः स्कन्धारोपितैः ॥ १०।५५ ॥</p>
<p><em>तथा चाह ।</em></p>
<blockquote>
<p><strong>वध्यांश् च हन्युः सततं यथाशास्त्रं नृपाज्ञया ।</strong><br>
<strong>वध्यवासांसि गृह्णीयुः शय्याश् चाभरणानि च ॥ १०।५६ ॥</strong><br>
<strong>वर्णापेतम् अविज्ञातं नरं कलुषयोनिजम् ।</strong><br>
<strong>आर्यरूपम् इवानार्यं कर्मभिः स्वैर् विभावयेत् ॥ १०।५७ ॥</strong></p>
</blockquote>
<p><strong>वर्णाद् अपेतं</strong> चातुर्वर्ण्याद् भ्रष्टम्[^१३७] । <strong>अविज्ञातं</strong> सत्यां शङ्कायाम्, जारजातं वक्ष्यमाणैः <strong>कर्मभिः</strong> स्वभावातिशयैश् च निश्चिनुयात् । हीनकर्मरतिः क्रूरकर्मा च सत्यां शङ्कायां <strong>कलुषयोनिजो</strong> जारजातो वेदितव्यः ॥ १०।५७ ॥</p>
<blockquote>
<p><strong>अनार्यता निष्टुरता क्रूरता निष्क्रियात्मता ।</strong><br>
<strong>पुरुषं व्यञ्जयन्तीह लोके कलुषयोनिजम् ॥ १०।५८ ॥</strong></p>
</blockquote>
<p><strong>अनार्यो</strong> द्वेषमत्सरप्रधानः । <strong>निष्ठुरः</strong> स्वार्थपरः । <strong>क्रूरो</strong> लोभहिंसापरः । <strong>निःक्रियात्मा</strong> विहितक्रियावर्जितः । एतैः स्वभावैः <strong>कलुषयोनिता</strong> व्यज्यते ॥ १०।५८ ॥</p>
<blockquote>
<p><strong>पित्र्यं वा भजते शीलं मातुर् वोभयम् एव वा ।</strong><br>
<strong>न कथंचन दुर्योनिः प्रकृतिं स्वां नियच्छति ॥ १०।५९ ॥</strong></p>
</blockquote>
<p><strong>दुर्योनिः</strong> संकीर्णजन्मा । <strong>प्रकृतिं स्वाम्</strong> आत्मीयं कारणं न नियमेन गृह्णाति ॥ १०।५९ ॥</p>
<blockquote>
<p><strong>कुले मुख्ये ऽपि जातस्य यस्य स्याद् योनिसंकरः ।</strong><br>
<strong>संश्रयत्य् एव तच्छीलं नरो ऽल्पम् अपि वा बहु ॥ १०।६० ॥</strong></p>
</blockquote>
<p><strong>तस्य शीलं</strong> येन जातः, न तु यस्य क्षेत्रम् । स लोके प्रसिद्धः ॥ १०।६० ॥</p>
<blockquote>
<p><strong>यत्र त्व् एते परिध्वंसाज् जायन्ते वर्णदूषकाः ।</strong><br>
<strong>राष्ट्रियैः</strong>[^१३८]** सह तद् राष्ट्रं क्षिप्रम् एव विनश्यति ॥ १०।६१ ॥**</p>
</blockquote>
<p>तस्माद् वर्णसंकरो राज्ञा परिवर्जनीयः । <strong>राष्ट्रिया</strong> जानपदाः । <strong>राष्ट्रम्</strong> अमात्यादयः ॥ १०।६१ ॥</p>
<blockquote>
<p><strong>ब्राह्मणार्थे गवार्थे वा देहत्यागो ऽनुपस्कृतः ।</strong><br>
<strong>स्त्रीबालाभ्यवतत्तौ</strong>[^१३९]** च बह्यानां सिद्धिकारणम् ॥ १०।६२ ॥**</p>
</blockquote>
<p><strong>अनुपस्कृतो</strong> धनम् अगृहीत्वा । <strong>अभ्यवपत्तिर्</strong> अनुग्रहः । <strong>बाह्यानां</strong> प्रतिलोमानाम् । <strong>सिद्धिकारणम्</strong> उत्कृष्टजातौ जन्मसिद्धेः सिद्धिहेतुत्वाद्[^१४०] एवम् उच्यते । तादृशं जन्म लभन्ते यथाधिकृता भवन्ति । स्वर्गादिप्राप्तिर् वा <strong>सिद्धिः</strong> ॥ १०।६२ ॥</p>
<blockquote>
<p><strong>अहिंसा सत्यम् अस्तेयं शौचम् इन्द्रियनिग्रहः ।</strong><br>
<strong>एतं सामासिकं धर्मं चातुर्वर्ण्ये ऽब्रवीन् मनुः ॥ १०।६३ ॥</strong></p>
</blockquote>
<p><strong>शौचं</strong> मृज्जलादिबाह्यगतम् । <strong>सामासिकं</strong> समस्तस्य सर्वमुष्यभेदजातेर् उक्तम्, न ब्राह्मणादिजतिविभागेन । व्याख्यातम् अन्यत् । यद्य् अहिंसा प्रतिलोमानां धर्मः स्यात्, कथं तर्हि तद् उक्तम्- &ldquo;मत्स्यघातो निषादानाम्&rdquo; (म्ध् १०।४८), &ldquo;बिलौको वधबन्धनम्&rdquo; (म्ध् १०।४९), क्षत्रादीनाम् &ldquo;अरण्यपशुहिंसनम्&rdquo; (म्ध् १०।४८) एवं च[^१४१]</p>
<p><span style="text-decoration-underline;">केचिद्</span> आहुः- ये जीविकाहेतुतया वध्यत्वेनोक्तास् ततो ऽन्यत्राहिंसा । <span style="text-decoration-underline;">अन्ये</span> मन्यन्ते- अहिंसा तेषाम् अभ्युदयसाधनहेतुत्वेन धर्मः, न तु प्रतिषेधो हिंसायाः संमत इति । यथा &ldquo;न मांसभक्षणे दोषः&rdquo; (म्ध् ५।५६) इतिवत् । यद्य् अहिंसा धर्मस् तेषाम्, कथं तर्हि तैर् जीवितव्यम् । यथा कुतश्चिद् अवगमात्[^१४२] तेषाम् अनुपपन्ना<sup> </sup>[^१४३] हिंसानिवृत्तिर्[^१४४] धर्मायेति चेत्, तदा को जीवनोपायः । अन्याश् च वृत्तयः प्रतिवर्णनियताः । अध्यापनादयस् तावद् अत्यन्तासंभवाद् अप्राप्ताः । कृष्यादयो ऽपि वैश्यनियताः । शूद्रस्य सेवा, अन्या वा साधारणी वृत्तिर् अस्ति । यथा वर्तेरन् &ldquo;विद्या शिल्पम्&rdquo; (म्ध् १०।११६) इत्य् अत्र दर्शयिष्यामः । यद् अपीदम् उच्यते &ldquo;ते निन्दितैर् वर्तेयुर् द्विजानाम् एव कर्मभिः&rdquo; इति तत्र किम् अस्ति निन्दिततरम् अन्यद् अतो हिंसायाः । न च मत्स्यघातो द्विजानाम् उपयुज्यते । श्राद्धे ऽतिथिभोजनादौ च कदाचित्क उपयोगः, न सार्वकालिको जीविकाभावः । तस्मान् न घातादि स्वतन्त्रम् ॥ १०।६३ ॥</p>
<blockquote>
<p><strong>शूद्रायां ब्राह्मणाज् जातः श्रेयसा चेत् प्रजायते ।</strong><br>
<strong>अश्रेयान् स्रेयसीं जातिं गच्छत्य् आ सप्तमाद् युगात् ॥ १०।६४ ॥</strong></p>
</blockquote>
<p>&ldquo;गर्भे गृह्णाति,&rdquo; &ldquo;गर्भश् च श्रवणाज् जातः&rdquo; इति पुंल्लिङ्ग्निर्देशे ऽपत्यार्थयोगता[^१४५] विज्ञेया । अत इदम् उक्तं भवति । <strong>शूद्रायां ब्राह्मणात्</strong> या जाता कुमारी, सा <strong>चेच्</strong> <strong>छ्रेयसा</strong> जात्युत्कर्षवता ब्राह्मणेनैव <strong>प्रजायते</strong> विवाहादिसंस्कृतापत्योत्पत्तिहेतुसंबन्धं प्राप्नोति । तस्याम् अपि यदि कुमारी जायते सा ब्राह्मणेनैव विवाह्यते । एवम् अनया परंपरया सप्तमे पुरुषे प्राप्ते ब्राह्मण्यां यस् तत्र जायते तस्य भवति । <strong>श्रेयसेति</strong> यद्य् अप्य् उत्कृष्टजातीयमात्रे वर्तते, तथापीह ब्राह्मणपदसंनिधानात्, उत्तरत्र च &ldquo;शूद्रो ब्राह्मणताम् एति&rdquo; (म्ध् १०।६५) इति वचनात्, ब्राह्मण्यप्राप्तिः शूद्रवर्णस्य विज्ञेया । अनयैव कल्पनया पञ्चमे वैश्यायां जातस्य वर्णस्य, तृतीये क्षत्रियायाम् । अत्रापि स्त्रीत उत्कर्षः । एवं वैश्यस्य तृतीये क्षत्रियत्वम् । शूद्रायां जातायाः कुमार्या वैश्यान्तरेण संयोगे तृतीये जन्मन्ति वैश्यत्वम् । क्षत्रियजातायाः शूद्रायाः पञ्चमे <strong>युग</strong> इति । <strong>युग</strong>शब्दो जन्मवचनः । <strong>अश्रेयान्</strong> निकृष्टजातीयः <strong>स्रेयसीम्</strong> उत्कृष्टां जातिं <strong>गच्छति</strong> प्राप्नोति । <strong>आङ्</strong> अभिविधौ व्यापकार्थः ॥ १०।६४ ॥</p>
<blockquote>
<p><strong>शूद्रो ब्राह्मणताम् एति ब्राह्मणश् चैति शूद्रताम् ।</strong><br>
<strong>क्षत्रियाज् जातम् एवं तु विद्याद् वैश्यात् तथैव च ॥ १०।६५ ॥</strong></p>
</blockquote>
<p><strong>शूद्रो ब्राह्मणताम् एतीत्य्</strong> उक्तो अर्थः । <strong>ब्राह्मणश् चैति शूद्रताम्</strong> । ब्राह्मणो ऽत्र पारशवो ब्राह्मणजातो विज्ञेयः । स चोक्तलक्षणशूद्रां यदि परिणयते तदापकर्षं जन्मनि प्राप्नोति । तृतीय इति व्याचक्षते । यथोक्ते[^१४६] युगपरिवर्ते उत्कर्षं प्राप्ता[^१४७] यथा संस्कारैः कर्मभिश् चाधिक्रियन्ते ॥ १०।६५ ॥</p>
<blockquote>
<p><strong>अनार्यायां समुत्पन्नो ब्राह्मणात् तु यदृच्छया ।</strong><br>
<strong>ब्राह्मण्याम् अप्य् अनार्यात् तु श्रेयस्त्वं क्वेति चेद्</strong>[^१४८]** भवेत् ॥ १०।६६ ॥**</p>
</blockquote>
<p>किंशब्दः क्षेपे । यदि बीजप्राधान्याद् धीनजातीयासु जाता मातृजातेर् उत्कृष्टाः क्रमेण पितृजातितां प्राप्नुवन्ति, इदं तर्हि क्षेत्रप्राधान्ये ऽपि द्रष्टव्यम्, यथा क्षेत्रजः पुत्रः । अतश् च यथा <strong>अनार्यायां</strong> शूद्रायां <strong>ब्राह्मणाज्</strong> जत उत्कृष्टो भवति, <strong>यदृच्छया</strong> यथा कथंचिद् अनूढायाम् अपि, एवं <strong>ब्राह्मण्याम् अनार्याच्</strong> छूद्रात् क्षेत्रप्राधान्येन <strong>श्रेयस्त्वम्</strong> । यथोक्तम् &ldquo;क्वचित् बीनं क्वचिद् योनिः&rdquo; (म्ध् ९।३४) इति ॥ १०।६६ ॥</p>
<blockquote>
<p><strong>जातो नार्याम् अनार्यायाम् आर्याद् आर्यो भवेद् गुणैः ।</strong><br>
<strong>जातो ऽप्य् अनार्याद् आर्यायाम् अनार्य इति निश्चयः ॥ १०।६७ ॥</strong></p>
</blockquote>
<p><strong>नार्यां</strong> स्त्रियाम् <strong>अनार्यायां</strong> हीनजातीयायाम् <strong>आर्याज् जात</strong> उत्कृष्टजातीयाद् ब्राह्मणाद् <strong>आर्य</strong> एव <strong>भवेत्</strong> । किं ब्राह्मणजातीयत्वम् । नेत्य् आह- गुणैः । गुणतो गौण्या वृत्त्या पाकयज्ञाद्यधिकारमात्रेण । वक्ष्यमाणान् आर्यापेक्षय्<strong>आर्य</strong> इत्य् उच्यते । <strong>अनार्याच्</strong> छूद्राद् <strong>आर्यायां</strong> ब्राह्मण्यां <strong>जातो ऽनार्य</strong> एवैष <strong>निश्चयः</strong> । एतद् उक्तं भवति । यावद् वचनम् एव प्राधान्यम् अवतिष्ठते, नानुमानेन शक्यम् अन्यत् प्रसञ्जयितुम्[^१४९] । अतः समानजातीयागमनम् एव युक्तम्, क्षेत्रप्राधान्यं क्षेत्रज एव नान्यत्र[^१५०] ॥ १०।६७ ॥</p>
<p><em>एवं च कृत्वा ।</em></p>
<blockquote>
<p><strong>ताव् उभाव् अप्य् असंस्कार्याव् इति धर्मो व्यवस्थितः ।</strong><br>
<strong>वैगुण्याज् जन्मनः पूर्व उत्तरः प्रतिलोमतः ॥ १०।६८ ॥</strong></p>
</blockquote>
<p><strong>उभाव् अपि,</strong> चण्डालः पाराशवश् <strong>चासंस्कार्याव्</strong> अनुपनेयौ । अत्र हेतुमन् निगदो ऽरथवादः । <strong>वैगुण्याज् जन्मतः</strong> <strong>पूर्वः</strong> । ब्राह्मणाद् यः शूद्रायां जातः, सत्य् अपि बीजप्राधान्ये विगुणम् एतस्य जन्म, योनिदोषात् । <strong>उत्तरश्</strong> चण्डालः । स प्रतिलोमो ऽत्यन्तप्रातिलोम्यात्, सत्य् अपि क्षेत्रप्राधान्ये, पितृदोषात् ॥ १०।६८ ॥</p>
<blockquote>
<p><strong>सुबीजं चैव सुक्षेत्रे जातं संपद्यते यथा ।</strong><br>
<strong>तथार्याज् जात आर्यायां सर्वं संस्कारम् अर्हति ॥१०।६९ ॥</strong></p>
</blockquote>
<p>पूर्वोकाव् असंस्कार्यौ, स्वजातिजास् तु संस्कार्याः, इत्य् उभयत्राप्य् अर्थवादः । अत एतद् एव स्थितम् । &ldquo;क्वचिद् बीजं क्वचिद् योनिः&rdquo; (म्ध् ९।३४) इति यथोपदेशात् । एकान्तरपरिग्रहस् तु न युक्तः ॥ १०।६९ ॥</p>
<blockquote>
<p><strong>बीजम् एके प्रशंसन्ति क्षेत्रम् अन्ये मनीषिणः ।</strong><br>
<strong>बीजक्षेत्रे तथैवान्ये तत्रेयं तु व्यवस्थितिः ॥ १०।७० ॥</strong></p>
</blockquote>
<p>यथा त्रय एते पक्षाः । तेषां कश्चित् पक्षः केनचित् परिगृहीतः । <span style="text-decoration-underline;">केचिद्</span> आहुर् <strong>बीजम्</strong> एव ज्यायः । तथा च ब्राह्मणाज् जातः क्षत्रियादित्रिषु मातृजातित उत्कृष्टः । <span style="text-decoration-underline;">अन्ये</span> पुनर् आहुः- <strong>क्षेत्रं</strong> श्रेष्ठम्, यतः क्षेत्रियो यत्रो क्षेत्रे जातः तज्जातीयो भवति, तस्यैव च तदपत्यम् । <span style="text-decoration-underline;">अपरे</span> मन्यन्ते- उभये बीजक्षेत्रे ज्यायसी । तद् उक्तम् &ldquo;सुबीजं चैव सुक्षेत्रे&rdquo; (म्ध् १०।६९) इति ।</p>
<ul>
<li>तद् एतत् सर्वम् अरोचयमान[^१५१] आह- <strong>तत्रेयं तु</strong> <strong>व्यव्स्थितिः</strong> । इयम् अत्र निरूप्यावस्थितम् ॥ १०।७० ॥</li>
</ul>
<blockquote>
<p><strong>अक्षेत्रे बीजम् उत्सृष्टम् अन्तरैव विनश्यति ।</strong><br>
<strong>अबीजकम् अपि क्षेत्रं केवलं स्थण्डिलं भवेत् ॥ १०।७१ ॥</strong></p>
</blockquote>
<p><strong>अक्षेत्रे</strong> ऊषरे <strong>उत्सृष्टम्</strong> उप्तम् अपि <strong>बीजम्</strong> **अन्तरैव **अदत्वैव फलं <strong>नश्यति</strong> । <strong>अबीजकम्</strong> अयोग्यबीजकं वा[^१५२] <strong>क्षेत्रं</strong> <strong>स्थण्डिलम्</strong> एव <strong>भवेत्</strong> खिलम् एव[^१५३] । ततो न फलं लभ्यत इत्य् अर्थः ॥ १०।७१ ॥</p>
<blockquote>
<p><strong>यस्माद् बीजप्रभावेण तिर्यग्जा ऋषयो ऽभवन् ।</strong><br>
<strong>पूजिताश् च प्रशस्ताश् च तस्माद् बीजं प्रशस्यते ॥ १०।७२ ॥</strong></p>
</blockquote>
<p><strong>पूजिताः</strong> सर्वेण केनचित् प्रणम्यन्ते । <strong>प्रशस्ताः</strong> स्तुतिवचनैः स्तूयन्ते । <strong>तस्माद् बीजं विशिष्यत</strong> इति बीजप्राधान्यवादिनः । तद् एतद् अयुक्तम् इत्य् उक्तम्- &ldquo;तत्रेयं तु व्यवस्थितिः&rdquo; (म्ध् १०।७०) इति । अथ वा <strong>बीजप्रभावेणेति</strong> न बीजप्राधान्यं दर्शितम्, अपि तु दूषणम् एव । यदाशङ्क्यते[^१५४] बीजप्राधान्यान् मन्दपालादीनां <strong>तिर्यग्जा ऋषय</strong> इति बीजप्राधान्यं तद्दर्शनात्, न तत्र बीजप्राधान्येन तदपत्यानाम् ऋषित्वम्, अपि तु तपःश्रुतादिजेन प्रभावेन धर्मविशेषेण ॥ १०।७२ ॥</p>
<blockquote>
<p><strong>अनार्यम् आर्यकर्माणम् आर्यं चानार्यकर्मिणम् ।</strong><br>
<strong>संप्रधार्याब्रवीद् धाता न समौ नासमाव् इति ॥ १०।७३ ॥</strong></p>
</blockquote>
<p><strong>अनार्यः</strong> शूद्रः । स <strong>आर्यकर्मा</strong> द्विजातिशुश्रूषादिरतः पाकयज्ञयाजी च देवद्विजनमस्कारपरः । <strong>आर्यो</strong> ब्राह्मणादिः । सो <strong>ऽनार्यकर्मा</strong> प्रतिषिद्धाचरणो विहितकर्मत्यागी । ताव् उभौ <strong>संप्रधार्य</strong> तद्गुणत्वेनावगम्य तयोः किं कस्यचित् सातिशयो गुणः कस्याश्चिद् वा अन्ते निरूपणबुद्धिः । <strong>संप्रधार्य</strong> <strong>धाता</strong> प्राजपतिर् मनुर् बुद्ध्या[^१५५] निरूप्य्<strong>आब्रवीत्</strong> <strong>। न समौ</strong> जातेर् गरीयस्या[^१५६] उत्कृष्टगुणो ऽपि शूद्रः तुल्यः न स्यात्[^१५७] । पुनर् आह- <strong>नासमौ</strong> । किं जात्या तूत्कृष्टयापि बहुदोषावगृहीतस्य । एतद् उक्तं भवति- न जातिबलम् आश्रित्य नरो माननीयः, किं तु गुणा माननीयाः । न गुणहीनं जातिः परित्रातुम् अलम्, प्रायश्चित्तोपदेशवैयर्थ्यप्रसङ्गात् । &ldquo;अनार्यायां समुत्पन्नः&rdquo; (म्ध् १०।६६) इत्य् अत आरभ्य यावद् अयं श्लोको वर्णसंकरनिन्दाकर्मप्रशंसार्थः । नात्र किंचिद् विधीयते प्रतिष्ध्यते वा, नापूर्वार्थो ज्ञाप्यते ऽभिलक्षणवत् । तस्मात् प्रशंसार्था एवैते ॥ १०।७३ ॥</p>
<blockquote>
<p><strong>ब्राह्मणा ब्रह्मयोनिस्था ये स्वकर्मण्य् अवस्थिताः ।</strong><br>
<strong>ते सम्यग् उपजीवेयुः षट्कर्माणि यथाक्रमम् ॥ १०।७४ ॥</strong></p>
</blockquote>
<p>आपद्धर्माणाम् उपोद्घातः । <strong>योनिः</strong> कारणम् । <strong>ब्राह्मणा ब्रह्मयोनिस्थास्</strong> ते <strong>षट्कर्माण्य्</strong> <strong>उपजीवेयुर्</strong> अनुतिष्ठेयुः । अनेकार्था धतवः । <strong>यथाक्रमं</strong> यथाधिकारम्[^१५८] । यस्मिन् कर्मणि यो ऽधिकारी । कानिचिद् विध्यर्थानि कानिचिद् दृष्टार्थानि ॥ १०।७४ ॥</p>
<blockquote>
<p><strong>अध्यापनम् अध्ययनं यजनं याजनं तथा ।</strong><br>
<strong>दानं प्रतिग्रहश् चैव षट् कर्माण्य् अग्रजन्मनः ॥ १०।७५ ॥</strong></p>
</blockquote>
<p>प्रथमे ऽध्याये शास्त्रस्तुत्यर्थ एषां पाठः । इह तु विध्यर्थम् । यद्य् अपि तेषां केवलानां विधिर् उक्तस् तथापीह समस्य निर्दिश्यते सौहार्देन । विध्यन्तरसापेक्षम्[^१५९] एवेदं रूपम्, वचनाच् चैतेषां कर्मणाम् । अतो यथाविहितम् अनूद्य वक्ष्यमाणो ऽर्थो विधीयते ॥ १०।७५ ॥</p>
<blockquote>
<p><strong>षण्णां तु कर्मणाम् अस्य त्रीणि कर्माणि जीविका ।</strong><br>
<strong>याजनाध्यापने चैव विशुद्धाच् च प्रतिग्रहः ॥ १०।७६ ॥</strong></p>
</blockquote>
<p>कर्मत्रिकविभागः स्पष्टप्रयोजनः । एकं त्रिकं दृष्टार्थम् उपात्तम्, सामर्थ्यात् । अन्यस्यादृष्टार्थता । <strong>विशुद्धो</strong> ऽपापकर्मा ।</p>
<ul>
<li>
<p><span style="text-decoration-underline;">एवं</span> शूद्रो ऽपि विशुद्धः प्राप्नोति ।</p>
</li>
<li>
<p><span style="text-decoration-underline;">को</span> भवतो मत्सरः ।</p>
</li>
<li>
<p><span style="text-decoration-underline;">स्मृत्यन्तरविरोध्</span>अः प्राप्नोति । &ldquo;प्रशस्तानां स्वकर्मसु द्विजातीनां ब्राह्मणो भुञ्जीत प्रतिगृह्णीयाच् च&rdquo; (ग्ध् १७।१–२) इति । एवं तर्हि यथाविरोधो भवति तथा व्याख्येयम् । न ह्य् अविरोधे संभवति विरोधो न्याय्यः ।</p>
</li>
<li>
<p><span style="text-decoration-underline;">अपि</span> वानुवाद[^१६०] एवायम्, &ldquo;राजतो धनम् अन्विच्छेत्&rdquo; (म्ध् ४।३३) इत्येवमादाव् अस्यार्थस्य विहितत्वात् ॥ १०।७६ ॥</p>
</li>
</ul>
<blockquote>
<p><strong>त्रयो धर्मा निवर्तन्ते ब्राह्मणात् क्षत्रियं प्रति ।</strong><br>
<strong>अध्यापनं याजनं च तृतीयश् च प्रतिग्रहः ॥ १०।७७ ॥</strong></p>
</blockquote>
<p>जीविकाकर्माण्य् एतानि क्षत्रियस्य न भवन्ति । यानि त्व् अदृष्टार्थानीष्ट्यध्ययनदानानि न निवर्तन्ते । वेदस्य च प्रकृतत्वाद् एतद् अध्यापनं निषिध्यते, न तु धनुर्वेदशिल्पकलाविद्याः ॥ १०।७७ ॥</p>
<blockquote>
<p><strong>वैश्यं प्रति तथैवैते निवर्तेरन्न् इति स्थितिः ।</strong><br>
<strong>न तौ प्रति हि तान् धर्मान् मनुर् आह प्रजापतिः ॥ १०।७८ ॥</strong></p>
</blockquote>
<p>पूर्वेणैतद् व्याख्यातम् । <strong>तौ</strong> क्षत्रियवैश्यौ <strong>प्रत्य्</strong> एते ऽध्यापनादयो <strong>धर्मा</strong> <strong>मनुना प्रजापतिना</strong> नोक्ताः, न स्मृता इत्य् अर्थः॥ १०।७८ ॥</p>
<blockquote>
<p><strong>शस्त्रास्त्रभृत्त्वं क्षत्रस्य वणिक्पशुकृषीर् विशः ।</strong><br>
<strong>आजीवनार्थं धर्मस् तु दानम् अध्ययनं यजिः ॥ १०।७९ ॥</strong></p>
</blockquote>
<p>इदं तयोर् जीविकाकर्म । <strong>शस्त्रं</strong> खड्गादि । <strong>अस्त्रं</strong> तन्मन्त्राः धनुर्वेदप्रसिद्धाः । अयम् अप्य् उक्तानुवाद एव । <strong>वणिक्पशु</strong>शब्दौ कर्मान्तर्भावेन[^१६१] प्रयुक्तौ, वणिज्या पशुपालनं च । यद्य् अप्य् अध्ययनादिधर्माः सर्वेषां सन्ति तथापि प्राधान्यम् एतेषाम् ॥ १०।७९ ॥</p>
<blockquote>
<p><strong>वेदाभ्यासो ब्रह्मणस्य क्षत्रियस्य च रक्षणम् ।</strong><br>
<strong>वार्ताकर्मैव वैश्यस्य विशिष्टानि स्वकर्मसु ॥ १०।८० ॥</strong></p>
</blockquote>
<p><strong>वेदाभ्यासो</strong> वृत्तिप्रकरणाद् अध्यापनम् । एवं <strong>विशिष्टानि स्वकर्मसु</strong> । शास्त्रीयवृत्तिकर्मस्व्[^१६२] अन्येभ्यो जीवनकर्मभ्य इमानि श्रेयस्करतराणि ॥ १०।८० ॥</p>
<blockquote>
<p><strong>अजीवंस् तु यथोक्तेन ब्राह्मणः स्वेन कर्मणा ।</strong><br>
<strong>जीवेत् क्षत्रियधर्मेण स ह्य् अस्य प्रत्यनन्तरः ॥ १०।८१ ॥</strong></p>
</blockquote>
<p>यदास्य शरीरकुटुम्बनित्यकर्मावसादो भवति, न तेभ्यः पर्याप्तं[^१६३] धनं भवति, तदायम् <strong>अजीवन्न्</strong> इत्य् उच्यते । <strong>यथोक्तेन</strong> अध्यापनादिना । तदा क्षत्रियवत् ग्रामनगररक्षादिना शस्त्रास्त्रधारणेन, सति संभवे सर्वाधिपत्येन <strong>जीवेत्</strong> । जीवतिर् व्याख्यातार्थः शरीरमात्रसंधारणे न वर्तते । किं तर्हि, कुटुम्बस्य कर्माणि नित्यकर्मावस्थितिम्[^१६४] अपि लक्षयति । <strong>स ह्य् अस्य प्रत्यनन्तरः</strong> । अनन्तर एव प्रत्यनन्तरः । हेतुवचनाद् व्यवहितनिवृत्तिः पापकारी । ॥ १०।८१ ॥</p>
<p><em>स्ववृत्तिपरित्यागे ऽपि नैवं मन्तव्यं शास्त्रातिक्रमकृतस् तत्र न विशेषो वैश्यशूदेष्व् अपीति । तथा चाह ।</em></p>
<blockquote>
<p><strong>उभाभ्याम् अप्य् अजीवंस् तु कथं स्याद् इति चेद् भवेत् ।</strong><br>
<strong>कृषिगोरक्षम् आस्थाय जीवेद् वैश्यस्य जीविकाम् ॥ १०।८२ ॥</strong></p>
</blockquote>
<p><strong>उभ्याभ्याम् अप्य् अजीवंस् तु</strong> । क्रमो ऽनेन प्रदर्श्यते । प्रथमम् अनन्तरा वृत्तिः, तदभावे व्यवहितेति । <strong>कृषिगोरक्षा</strong>ग्रहणं वैश्यवृत्तिमात्रप्रदर्शनार्थम् । तथा च वणिज्यायाम् अविक्रेयप्रतिषेधं वक्ष्यति- <strong>जीवेद् वैश्यस्य जीविकाम्</strong> इति । सामान्यविशेषभावेन क्रियायाः साध्यसाधनभावः प्राग् उपपादितः ।</p>
<ul>
<li>
<p><span style="text-decoration-underline;">तत्र</span> कृषिवाणिज्यकुशीदान्य् अनापद्य् एवोकान्य् अध्यापनादिवत्, &ldquo;प्रमृतं कर्षणं स्मृतम् । सत्यानृतं तु वाणिज्यम्&rdquo; (म्ध् ४।५–६) इति[^१६५] केचिद् आहुः । &ldquo;कृषिवाणिज्ये चास्वयंकृते,[^१६६] कुसीदं च&rdquo; (ग्ध् ९।५–६) इतु उक्तम् । स्वयंकरणम् अत्राभ्यनुज्ञायते ।</p>
</li>
<li>
<p><span style="text-decoration-underline;">यत् त्व्</span> अध्यापनादिवद् इति साम्यम् आशङ्कितम्, अत्रैव परिहृतम् । यदि सर्वेषां कृष्यादयः समत्वेन स्युः, कथम् इदम् उच्यते &ldquo;वणिक्पशुकृषीर् विशः आजीवनार्थम्&rdquo; (म्ध् १०।७९) ब्राह्मणक्षत्रिययोर् अपि नाजीवनार्थस् तदा । किं च &ldquo;याजनाध्यापने चैव विशुद्धाच् च प्रतिग्रहः&rdquo; (म्ध् १०।७६) इत्य् अत्र तान्य् अपि समाख्यास्यत् । तस्माद् अध्यापनादिनियमैर् जीवतः कृष्यादयः प्रतिषिद्धा एव । यस् तु प्रकरणाद् अन्यत्रैषाम् उपदेशः स तत्रैव प्रदर्शितप्रयोजनः ॥ १०।८२ ॥</p>
</li>
</ul>
<blockquote>
<p><strong>वैश्यवृत्त्यापि जीवंस् तु ब्राह्मणः क्षत्रियो ऽपि वा ।</strong><br>
<strong>हिंसाप्रायां पराधीनां कृषिं यत्नेन वर्जयेत् ॥ १०।८३ ॥</strong></p>
</blockquote>
<p>कृषिनिन्देतरवैश्यवृत्तिस्तुत्यर्था, न पुनस् तस्याः प्रतिषेधार्था[^१६७] । तथा च सति उपदेशो व्यर्थो ऽस्या आपद्यते ॥ १०।८३ ॥</p>
<blockquote>
<p><strong>कृषिं साध्व् इति मन्यन्ते सा वृत्तिः सद्विगर्हिता ।</strong><br>
<strong>भूमिं भूमिशयांश् चैव हन्ति काष्ठम् अयोमुखम् ॥ १०।८४ ॥</strong></p>
</blockquote>
<p><strong>कृषिं</strong> लोकाः <strong>साद्व्</strong> एव कर्म <strong>इति मन्यन्ते</strong> । <span style="text-decoration-underline;">तद् युक्तम्</span>[^१६८] । कर्षतः पुरुषस्य बहु धान्यं भवति, ततो ऽतिथ्यादिभ्यो ऽन्नदानेनोपकरोति, अतः साध्वी । तथा चोक्तम् &ldquo;नाकृष्यतो ऽतिथिप्रियः&rdquo; । &ldquo;कृषिं यत्नेन कुर्वीत मौर्व्या सर्वत्र यत्नतः&rdquo; । तथा &ldquo;लाङ्गलं परीरवं सुशेवं सुमतित्सरु । उदित् कृषति गाम् अविं प्रफर्व्यं च पीवरीम्&rdquo; (त्स् ४।२।५।६) इत्यादि ।</p>
<ul>
<li>
<p><span style="text-decoration-underline;">ते न</span> सम्यक् मन्यन्ते । सा हि वृत्तिः सद्भिर् निन्द्यते । कस्य हेतोः । <strong>भूमिं</strong> <strong>हन्ति</strong> <strong>काष्टम् अयोमुखं</strong> लाङ्गलम् । <strong>भूमिशयांश्</strong> <strong>च</strong> । भूमौ शेरते ये प्राणिनस् तृणजलूकादयस् तांश् च <strong>हन्ति</strong> ।</p>
</li>
<li>
<p><span style="text-decoration-underline;">ननु</span> च भूमेः कीदृशं हननं न हि सा प्राणिवत् काष्ठहत्यापीडाम्[^१६९] अनुभवति ।</p>
</li>
<li>
<p><span style="text-decoration-underline;">अनुभूतं</span>[^१७०] तु सर्वैर्[^१७१] विदारणं भूमेर् दोषवद् इति ज्ञापयति ॥ १०।८४ ॥</p>
</li>
</ul>
<blockquote>
<p><strong>इदं तु वृत्तिवैकल्यात् त्यजतो धर्मनैपुणम् ।</strong><br>
<strong>विट्पण्यम् उद्धृतोद्धारं विक्रेयं वित्तवर्धनम् ॥ १०।८५ ॥</strong></p>
</blockquote>
<p><strong>इदम्</strong> इति वक्ष्यमाणस्य प्रतिनिर्देशः । विशः पण्यं <strong>विट्पण्यं</strong> वैश्यानां यद्विक्रेयं तद् अपि वृत्तिवैकल्याद्[^१७२] धनाभावाद्[^१७३] ब्राह्मणेन विक्रेयम् । उद्धार्याणि द्रव्याण्य् <strong>उद्धार</strong>शब्देनोच्यन्ते । <strong>उद्धृत उद्धारो</strong> यस्मिन् तद् एवम् उच्यते । वक्ष्यमाणानि द्रव्याण्य् अत उद्धृत्यान्यानि विक्रेयाणि । <strong>वित्तवर्धनम्</strong> इति स्वभावानुवाधः[^१७४] । वाणिज्यायां हि धनवृद्धिः प्रसिद्धा । <strong>त्यजतो धर्मनैपुणं</strong> धर्मे या निष्ठा । अतस् तेन पण्यविक्रयो न कर्तव्य इति ज्ञापयति । अतश् चेदम् अवगम्यते- सर्वासां वैश्यवृत्तीनां गर्हिता कृषिः, ततो न्यूना वाणिज्या,[^१७५] ततो गोरक्षादयः[^१७६] ॥ १०।८५ ॥</p>
<blockquote>
<p><strong>सर्वान् रसान् अपोहेत कृतान्नं च तिलैः सह ।</strong><br>
<strong>अश्मनो लवणं चैव पशवो ये च मानुषाः ॥ १०।८६ ॥</strong></p>
</blockquote>
<p>मधुरादयः षड् रसाः । तत्प्रधानानि द्रव्याणि गुडदाडिमकिराततिक्तकादीनि प्रिषिध्यन्ते । न हि केवलानां रसानां संभवः । यद्य् अपि रसशब्दो न स्वयं द्रव्ये शुक्लादिशब्दवद् वर्तते सामानाधिकरण्येन, तथापि लक्षयति द्रव्यम्, &ldquo;गङ्गायां घोषः&rdquo; इति यथा[^१७७] । <strong>अपोहेत</strong> त्यजेत्, न विक्रीणीयाद् इति यावत् । <strong>कृतान्नं</strong> सिद्धम् अन्नम् ओदनादि तण्डुलादि न[^१७८] । <strong>तिलैः सह</strong>, तिला अपि न विक्रेयाः । न तु पुनस् तिलकृतान्नयोः सहप्रयुक्तयोः प्रतिषेधः, केवलयोर् अभ्यनुज्ञानम् । <strong>अश्मानः</strong> सर्वपाषाणाः । <strong>लवणम्</strong> अपाषाणरूपम् अपि । सैन्दवस्य पाषाणशब्देन ग्रहणम् । रसपक्षे लवणस्य नित्यार्थ आरंबः । तेन मधुरादीनां पाक्षिको विक्रयः । <strong>पशवो</strong> ग्राम्या आरण्याः । मानुषा मौष्याः ॥ १०।८६ ॥</p>
<blockquote>
<p><strong>सर्वं च तान्तवं रक्तं शाणक्षौमाविकानि</strong>[^१७९]** च ।**<br>
**अपि चेत् स्युर् अरक्तानि फलमूले तथौषधीः ॥ १०।८७ ॥**</p>
</blockquote>
<p><strong>तान्तवं</strong> तन्तुनिर्मितं वस्त्रपटबृहतिकादि । <strong>रक्तं</strong> लोहितम् । लोहिते वर्णे रक्तशब्दः प्रसिद्धतरः । तथा हि रक्तो गौर् लोहित उच्यते, यद्य् अपि शुक्लस्य वर्णान्तरापादनम् अपि रञ्जेर् अर्थः।  <strong>शाणक्षौमाविकान्य्</strong> अरक्तान्य् अपि । यत् आह- <strong>अपि चेत् स्युर् अरक्तानि</strong> । शिष्टं प्रसिद्धम् ॥ १०।८७ ॥</p>
<blockquote>
<p><strong>अपः शस्त्रं विषं मांसं सोमं गन्धांश् च सर्वसः ।</strong><br>
<strong>क्षीरं क्षौद्रं दधि घृतं तैलं मधु गुडं कुशान् ॥ १०।८८ ॥</strong></p>
</blockquote>
<p><strong>शस्त्रं</strong> खड्गपाशादि । <strong>गन्धास्</strong> तगरोशीरचन्दनादयो द्रव्यविशेषाः । रसशब्दवद् एतद् व्याक्येयम् । <strong>क्षीरं</strong> सविकारं[^१८०] स्मृत्यन्तरप्रसिद्धम् (च्ड़्। ग्ध् ७।११) । अतो मस्तुकिलाटोदश्विदादीन्य् अपि न विक्रेयानि । <strong>दधिघृत</strong>ग्रहणं प्राधान्याद् उपात्तम् । <strong>मधु</strong> मधूच्छिष्टम् एकदेशलोपाद् देवदत्तो दत्त इतिवत् । स्मृत्यन्तरे हि तत् प्रतिषिद्धम् । इह च <strong>क्षौद्र</strong>शब्देन सारघस्य निषिद्धत्वात्, माध्वीकस्य च मद्यग्रहणेनोत्तरत्र प्रतिषेधात् ।</p>
<ul>
<li>
<p><span style="text-decoration-underline;">अन्ये</span> तु माध्वीकस्यैवाप्राप्तमद्यावस्थस्य प्रतिषेधार्थं मधुशब्दं वर्णयन्ति ।</p>
</li>
<li>
<p><span style="text-decoration-underline;">तद् अयुक्तम्</span> । नायं निष्पीडितमृद्विकारसवचनः । किं तर्हि, मद्यरूपतयैव वर्तते । &ldquo;उभौ मध्वासवक्षीबौ&rdquo; (म्भ् ५।५८।५) इति प्रयोगदर्शनात्, क्षीबता मद्यकृतैव । गुडस्य रसत्वप्रतिषेधनिवृत्यर्थं ग्रहणम्[^१८१] ।</p>
</li>
<li>
<p><span style="text-decoration-underline;">अन्ये</span> तु खण्डमत्स्यण्डिकादीनाम् अनुज्ञानार्थं व्याचक्षते ॥ १०।८८ ॥</p>
</li>
</ul>
<blockquote>
<p><strong>आरण्यांश् च पशून् सर्वान् दंष्ट्रिणश् च वयांसि च ।</strong><br>
<strong>मद्यं नीलीं च लाक्षां च सर्वांश् चैकशफांस् तथा ॥ १०।८९ ॥</strong></p>
</blockquote>
<p><strong>आरण्यपशुश्</strong>अब्दौ गुडलवनेनैव व्याख्यातौ । ग्राम्यपश्वनुज्ञातार्थम् । ग्राम्या अपि पशवो हिंसायां संयोग इति निषिद्धार्थः । <strong>दंष्ट्रिणः</strong> श्वशूकरादयः । <strong>वयांसि</strong> पक्षिणः । <strong>एकशफा</strong> अश्वाश्वतरगर्दभादयः । &ldquo;बहून्&rdquo; इति &ldquo;तथा&quot;शब्दस्थाने पठन्ति । एकस्य विक्रये तथा न दोषः ॥ १०।८९ ॥</p>
<blockquote>
<p><strong>कामम् उत्पाद्य कृष्यां तु स्वयम् एव कृषीवलः ।</strong><br>
<strong>विक्रीणीत तिलान् शुद्धान् धर्मार्थम् अचिरस्थितान् ॥ १०।९० ॥</strong></p>
</blockquote>
<p>&ldquo;कृतान्नं च तिलैः सह&rdquo; (म्ध् १०।८६) इति प्रतिषिद्धानां तिलानां स्वरूपप्रयोजनविशेषाश्रयः प्रतिप्रसवः । <strong>शुद्धान् अचिरस्थितान्</strong> इति च स्वरूपविशेषः । <strong>धर्मार्थम्</strong> इति प्रयोजनविशेषः । <strong>शुद्धा</strong> व्रीह्यादिभिर् अमिश्राः । कृशराद्यर्थं मिश्राणां विक्रयासंभवः । <strong>अचिरस्थिताः</strong> । अर्थादिकं लाभम् अनपेक्ष्य,[^१८२] &ldquo;स्वल्पं मूल्यम् अद्य, कालान्तरे चागामिनि[^१८३] बहुमूल्यं लभेय&rdquo; इत्य् एवं न प्रतीक्षितव्यम् । अथ वा <strong>शुद्धा</strong> अकृष्णाः । कृष्णतिलानां प्रतिषेधः । अचिरस्थितान् इति वायम् अर्थः-[^१८४] चिरस्थितं हि कृष्णं भवति । कृष्णा उत्पाद्य क्रीत्वा वा[^१८५] न विक्रेयाः । <strong>स्वयं कृष्यां कृषीवल</strong> इति प्रायिको ऽनुवादः, न विवक्षितानि पदानि । प्रतिग्रहाद्यर्जितानाम् अप्य् अप्रतिषेधः धर्मप्रयोजने यत्र तिलान्[^१८६] विक्रीयन्ते । इह च रूपकैर् गावो दक्षिणाद्यर्थं स्वाध्यायाग्निहोत्राद्यर्थं क्रीयन्ते, व्रीह्यादयो[^१८७] वा दर्शपूर्णमासाद्यर्थम्, स धर्मार्थो विक्रयः । यस्य वा तिला एव दानादिधर्मायोपयुज्यन्ते, भेषजतैलोपयोगे वा क्रेतुः, सो ऽप्य् एवम् एव ॥ १०।९० ॥</p>
<blockquote>
<p><strong>भोजनाभ्यञ्जनाद् दानाद् यद् अन्यत् कुरुते तिलैः ।</strong><br>
<strong>कृमिभूतः श्वविष्ठायां पितृभिः सह मज्जति ॥ १०।९१ ॥</strong></p>
</blockquote>
<p>प्रकृततिलविशेषव्यतिरेकेण तिलविक्रयप्रतिषेधे विशेषो ऽयम् अर्थवादः ।</p>
<ul>
<li>
<p><span style="text-decoration-underline;">ननु</span> चोक्तं प्रतिषेधानां दोषसूचनं फलतयैव संबध्यते । तत् किम् <strong>भोजनाभ्यञ्जनाद् दानाद् यद् अन्यत् कुरुते तिलैः कृमिभूतः</strong> इत्य् अयम् अर्थवाद इति ।</p>
</li>
<li>
<p><span style="text-decoration-underline;">उच्यते</span> । असंभविनः फलस्य शास्त्रान्तरेण विरुद्धस्य च श्रवणाद् एवम् उच्यते । तथा हि[^१८८] <strong>पितृभिः सह</strong> इत्य् उच्यते । न च तैः किंचिद् अपराद्धम् । सुकृतदुष्कृतयोः फलं हि कर्तृगामि । न च पितॄणां कथंचिद् अपि कर्तृत्वम् इत्य् एतत् प्राग् उक्तम् एव । किं च &ldquo;सद्यः पतति मांसेन&rdquo; (म्ध् १०।९२) इति पतितत्ववचनं परेषां न पातित्यम् इति नियमात्[^१८९] । तस्माद् अस्ति किंचिद् अनिष्टम् इत्य् एतावन्मात्रं प्रतिषेधेन संबध्यते । यथाश्रुतम् एव न[^१९०] युक्तम् । भोजनादिक्रिया यत्र तद्व्यतिरेकेण <strong>यद् अन्यद्</strong> विक्रयस्थानादि तत्र <strong>तिलैर्</strong> यः <strong>कुरुते</strong> स कृमित्वं प्राप्नोति यथोक्तेन दोषेण संयुयते ॥ १०।९१ ॥</p>
</li>
</ul>
<blockquote>
<p><strong>सद्यः पतति मांसेन लाक्षया लवणेन च ।</strong><br>
<strong>त्र्यहेण शूद्रो भवति ब्राह्मणः क्षीरविक्रयात् ॥ १०।९२ ॥</strong></p>
</blockquote>
<p>उक्तार्थः ॥ १०।९२ ॥</p>
<blockquote>
<p><strong>इतरेषां तु पण्यानां विक्रयाद् इह कामतः ।</strong><br>
<strong>ब्राह्मणः सप्तरात्रेण वैश्यभावं नियच्छति ॥ १०।९३ ॥</strong></p>
</blockquote>
<p><strong>कामत</strong> इत्य्वचनाद् अनापदीत्यनुमीयते[^१९१] । गुरुलघुत्वदर्शनं मांसादीनां प्रायश्चित्तविसेषार्थम् । गुरुणि गुरूणि लघुनि लघूनीति वक्ष्यामः (च्ड़्। म्ध् ११।५८) ॥ १०।९३ ॥</p>
<blockquote>
<p><strong>रसा रसैर् निमातव्या न त्व् एव लवणं रसैः ।</strong><br>
<strong>कृतान्नं चाकृतान्नेन तिला धान्येन तत्समाः ॥ १०।९४ ॥</strong></p>
</blockquote>
<p><strong>रसाः</strong> पूर्वोकाः । ते <strong>रसैर् निमातव्याः</strong> । मधुरसं गुडादि दत्वा, आम्लादिरसम् आमलक्यादि ग्रहीतत्वम् । <strong>न</strong> केवलं <strong>लवणं</strong> दत्वा रसान्तरम् आदेयम् । पाठान्तरम् &ldquo;लवणं तिलैः&rdquo; इति । अस्मिन् पाठे तिलैर् एव लवणस्य प्रतिषेधो न रसान्तरैः । <strong>कृतान्नं</strong> सक्त्वोदनाद्य् अन्नेन[^१९२] पायसादिना निमातव्यम् । <strong>तिलास्</strong> तु <strong>धान्येन</strong> व्रीह्यादिना <strong>तत्समाः</strong> । प्रस्थं दत्वा प्रस्थ एव ग्रहीतव्यो नार्घापेक्षयाधिकं[^१९३] वादेयम् । विनिमयो नाम विक्रय एव । क्रीणातिस् तु द्रव्यविनिमये पठ्यते । न हि तद् युक्तम्, विक्रये प्रकृते &ldquo;विनिमयस् तु&rdquo;[^१९४] इति गौतमो भेदं दर्शयति[^१९५] । एवं तर्हि प्रसिद्धेन रूपकादिना द्रव्यार्पणं विक्रयः । तदन्यद्रव्यपरिवृत्तौ विनिमयः ॥ १०।९४ ॥</p>
<blockquote>
<p><strong>जीवेद् एतेन राजन्यः सर्वेणाप्य् अनयं गतः ।</strong><br>
<strong>न त्व् एव ज्यायसीं वृत्तिम् अभिमन्येत कर्हिचित् ॥ १०।९५ ॥</strong></p>
</blockquote>
<p><strong>एतेन सर्वेणापि</strong> । प्रतिषिद्धपण्यप्रतिप्रसवो ऽयं राजन्यस्य । न किंचित् तस्याविक्रेयं वैश्यवत् । किं तु सत्य् अपि स्ववृत्तित्यागे <strong>न</strong> <strong>ज्यायसीं</strong> ब्राह्मण<strong>वृत्तिं</strong> कदाचिद् अप्य् <strong>अभिमन्येत</strong>, **&quot;**इमां करोमि&rdquo; इति चेतसि न कुर्यात् । प्रतिकूलं दैवम् <strong>अनयः</strong> । एतद् आपदुपलक्षणार्थम् । <strong>गतः</strong> प्राप्तः । आपद्गत इति यावत् ॥ १०।९५ ॥</p>
<blockquote>
<p><strong>यो लोभाद् अधमो जात्या जीवेद् उत्कृष्टकर्मभिः ।</strong><br>
<strong>तं राजा निर्धनं कृत्वा क्षिप्रम् एव प्रवासयेत् ॥ १०।९६ ॥</strong></p>
</blockquote>
<p><strong>यो</strong> <strong>जात्याधमो</strong> निकृष्टः क्षत्रियादिः । सत्य् अपि प्रकृतत्वे राजन्यस्य, सर्वेषाम् अयं ब्राह्मणवृत्तिप्रतिषेधः । एवम् एवायं श्लोकः । उत्कृष्टो निरपेक्षो ब्राह्मण एव । कर्मभिर् अध्ययनादिभिर् जीवति । दण्ड्यो ऽयं सर्वस्वग्रहणप्रवासनैः ॥ १०।९६ ॥</p>
<blockquote>
<p><strong>वरं स्वधर्मो विगुणो न परधर्मात् स्वनुष्ठितात्</strong>[^१९६]** ।**<br>
**परधर्मेण जीवन् हि सद्यः पतति जातितः ॥ १०।९७ ॥**</p>
</blockquote>
<p>पूर्वस्य विधेर् निन्दार्थवादो ऽयम् । यो यस्य विहितो <strong>धर्मो</strong> जात्याश्रयेण, <strong>विगुणो</strong> ऽप्य् अपरिपूराङ्गो ऽपि युक्तो ऽनुष्ठातुम्, न <strong>परधर्मः</strong> सर्वाङ्गसंपूर्णो ऽपि । अत्र निन्दार्थवादः <strong>परधर्मेणेति</strong> ॥ १०।९७ ॥</p>
<blockquote>
<p><strong>वैश्यो ऽजीवन् स्वधर्मेण शूद्रवृत्त्यापि वर्तयेत् ।</strong><br>
<strong>अनाचरन्न् अकार्याणि निवर्तेत च शक्तिमान् ॥ १०।९८ ॥</strong></p>
</blockquote>
<p><strong>स्वधर्मेणाजीवतो</strong> वैश्यस्य शूद्रवृत्तिर् अनुज्ञायते । पादधावनादिशुश्रूषया । <strong>अनाचरन्न् अकार्याणि</strong> । उच्छिष्टापमार्जनाद्यकार्यम्, तत् परिहर्तव्यम् । <strong>शक्तिमान् निवर्तेतेति</strong> सर्वशेषः ।</p>
<ul>
<li>
<p><span style="text-decoration-underline;">अत्र केनचिद्</span> उक्तम्- सामर्थ्यात् ब्राह्मणक्षत्रिययोर् अप्य् एतद् अतिदिश्यते ।</p>
</li>
<li>
<p><span style="text-decoration-underline;">तत्रापरेण</span> संदिह्यते । कथं शूद्रवृत्तिं ब्राह्मणः कुर्यात् । एवं हि श्रूयते-</p>
</li>
<li>
<p>उत्कृष्टं चापकृष्टं च विद्येते कर्मणी तयोः ।</p>
</li>
<li>
<p>मध्यमे कर्मणी हित्वा सर्वसाधारणे हि ते ॥ इति ।</p>
</li>
<li>
<p><span style="text-decoration-underline;">तद् अयुक्तम्</span> । न त्व् अस्यायम् अर्थो ब्राह्मणस्य शूद्रवृत्तिर् अनुज्ञायते सामर्थ्याद् इति । किं तर्हि, <strong>निवर्तेत च शक्तिमान्</strong> इति यद् अस्माभिर् उक्तं सर्वशेष[^१९७] इति ॥ १०।९८ ॥</p>
</li>
</ul>
<blockquote>
<p><strong>अशक्नुवंस् तु शुश्रूषां शूद्रः कर्तुं द्विजन्मनाम् ।</strong><br>
<strong>पुत्रदारात्ययं प्राप्तो जीवेत् कारुककर्मभिः ॥ १०।९९ ॥</strong></p>
</blockquote>
<p><strong>कारुकाः</strong> शिल्पिनः, सूदतन्तुवायादयः । तेषां कर्माणि पाकवयनादीनि प्रसिद्धानि । तैर् जीवेत्[^१९८] । <strong>पुत्रदारात्ययस्</strong> तद्भरणासमर्थता । एतेन धनतन्त्रभङ्गेन तस्यापदि विवाहादिविधानात् कर्मणाम् एषां[^१९९] निकृष्टतानुमीयते ॥ १०।९९ ॥</p>
<blockquote>
<p><strong>यैः कर्मभिः प्रचरितैः शुश्रूष्यन्ते द्विजातयः ।</strong><br>
<strong>तानि कारुककर्माणि शिल्पानि विविधानि च ॥ १०।१०० ॥</strong></p>
</blockquote>
<p><strong>प्रचरितैर्</strong> अनुष्ठितैः । <strong>शुश्रूष्यन्ते</strong> सेव्यन्ते । तदुपयोगीनि यानि <strong>कर्माणि शिल्पानि</strong> । यद्य् अपि शिल्पम् अपि कारुकर्मैव, तथापीह भेदेनोपादानात् तक्षकिवर्धकिप्रभृतयः कारवः, तेषां कर्माणि तक्षणवर्धनादीनि । शिल्पानि पत्रछेदरूपकर्माण्य् आलेख्यानि ॥ १०।१०० ॥</p>
<blockquote>
<p><strong>वैश्यवृत्तिम् अनातिष्ठन् ब्राह्मणः स्वे पथि स्थितः ।</strong><br>
<strong>अवृत्तिकर्षितः सीदन्न् इमं धर्मं समाचरेत् ॥ १०।१०१ ॥</strong></p>
</blockquote>
<p><strong>अनातिष्ठन्न्</strong> इच्छया । एतद् उक्तं भवति । क्षत्रवृत्त्यसंभवे यदि वा वैश्यवृत्तिम् आचरेद् असत्प्रतिग्रहं वा । तुल्ये एते वृत्ती । असत्प्रतिग्रहात् क्षत्रवृत्तिः श्रेयसी । अथ वा <strong>अनातिष्ठन्</strong> वैश्यवृत्तिम्,[^२००] असंभवे । ततश् चासत्प्रतिग्रहो वैश्यवृत्तेर् हीनतरः । <strong>स्वे पथि स्थित</strong> इति ब्रुवन्न् आपद्वृत्तीनां समुच्चयो ऽस्तीति ज्ञापयति । <strong>अवृत्त्या कर्शितः</strong>[^२०१]** सीदन्न्** अवसादं प्राप्नुवन्[^२०२] ॥ १०।१०१ ॥</p>
<blockquote>
<p><strong>सर्वतः प्रतिगृह्णीयाद् ब्राह्मणस् त्व् अनयं गतः ।</strong><br>
<strong>पवित्रं दुष्यतीत्य् एतद् धर्मतो नोपपद्यते ॥ १०।१०२ ॥</strong></p>
</blockquote>
<p><strong>सर्वत</strong> इति प्रतिग्राह्यजातिगुणानाम् अपेक्षा न कर्तव्या । अत्रापि हीनहीनतरहीनतमेषु क्रमेण पूर्वपूर्वाभावे उत्तरोत्तरप्राप्तिर् अस्त्य् एव । यथा क्षत्रवृत्त्यभावे वैश्यवृत्तिः । <strong>पवित्रं</strong> गङ्गास्रोतः । तद् अमेध्यसंसर्गे न[^२०३] दुष्यति &ldquo;नदी वेगेन शुध्यति&rdquo; (म्ध् ५।१०७) इत्य् उक्तम् । एवं ब्राह्मणो ऽपीति ॥ १०।१०२ ॥</p>
<blockquote>
<p><strong>नाध्यापनाद् याजनाद् वा गर्हिताद् वा प्रतिग्रहात् ।</strong><br>
<strong>दोषो भवति विप्राणां ज्वलनाम्बुसमा हि ते ॥ १०।१०३ ॥</strong></p>
</blockquote>
<p>पूर्वेणासत्प्रतिग्रह उक्तः । अनेन याजनाध्यापने अनुज्ञायेते । <strong>गर्हिताद्</strong> इति सिंहावलोकितवत् पूर्वाभ्याम् अप्य् अभिसंबध्यते । यथाग्निर् आपश् च सर्वत्र शुद्धा एवं ब्राह्मणा अपीति प्रशंसा ।</p>
<ul>
<li>
<p><span style="text-decoration-underline;">केचिद्</span> आहुः । न[^२०४] असत्प्रतिग्रहवद् असद्याजनाध्यापने अप्य् अनुज्ञायेते । यद्य् अभविष्यतां तदा पूर्वश्लोक एव[^२०५] प्रतिग्रहवद् अपठिष्यताम् । इह तु विधिप्रत्ययाभावाद् <strong>दोषो भवति विप्राणाम्</strong> इति । वर्तमानप्रत्ययेन सिद्धव्यपदेशद् अर्थवादताप्रतीतेः । किं च प्रतिग्रहवचनं[^२०६] तावद् अर्थवादः, पूर्वेण सिद्धत्वात्, तदेकवाक्यत्वापत्तेर्[^२०७] याजनाध्यापने अप्य् एवं भवितुम् अर्हतः ।</p>
</li>
<li>
<p><span style="text-decoration-underline;">वयं</span> तु ब्रूमः- असंभवे ऽसत्प्रतिग्रहस्य तत्रापि वृत्तिर् युक्ता । यतः प्रवृत्तिः[^२०८] स्मर्यते- &ldquo;यथा कथंचित् स आत्मानम् उद्धरेद् अन्यत्र प्रत्यवायेभ्यः&rdquo; । कर्मार्थस् त्व् आपद्धर्मपाठः ॥ १०।१०३ ॥</p>
</li>
</ul>
<blockquote>
<p><strong>जीवितात्ययम् आपन्नो यो ऽन्नम् अत्ति ततस्</strong>[^२०९]** ततः ।**<br>
**आकाशम् इव पङ्केन न स पापेन लिप्यते ॥ १०।१०४ ॥**</p>
</blockquote>
<p>पूर्वेणासत्प्रतिग्रह उक्तः । अनेन प्रतिग्रहदुष्टम् अन्नम् अभ्यनुज्ञायते । <strong>ततस् तत</strong> इति जातिकर्मानपेक्षम् अन्नस्वामिनम्[^२१०] आह । शेषो ऽर्थवादः[^२११] ॥ १०।१०४ ॥</p>
<blockquote>
<p><strong>अजीगर्तः सुतं हन्तुम् उपासर्पद् बुभुक्षितः ।</strong><br>
<strong>न चालिप्यत पापेन क्षुत्प्रतीकारम् आचरन् ॥ १०।१०५ ॥</strong></p>
</blockquote>
<p><strong>अजीगर्तो</strong> नाम ऋषिः । स क्षुत्परिपीडितः पुत्रं <strong>सुतं</strong> शुनःशेपनामानं <strong>हन्तुम् उपासर्पत्</strong> प्रचक्रमे । न चासौ क्रव्याद इति युज्यते । शौनःशेपम् आख्यानं बह्वृचि सुप्रसिद्धम् (ऐत्ब् ७।१३) । नात्र विस्तर आगमस्योपयुज्यते । परमार्थस् तु प्रकृतिरूपो ऽर्थवादः । एवं सर्व एते द्रष्टव्याः ॥ १०।१०५ ॥</p>
<blockquote>
<p><strong>श्वमांसम् इच्छन्न् आर्त्तो ऽत्तुं धर्माधर्मविचक्षणः ।</strong><br>
<strong>प्राणानां परिरक्षार्थं वामदेवो न लिप्तवान् ॥ १०।१०६ ॥</strong></p>
</blockquote>
<p>एवं <strong>वामदेवो</strong> नाम ऋषिः । स <strong>आर्तः</strong> क्षुधा <strong>श्वमांसम्</strong> <strong>अत्तुं</strong> भक्षयितुम् ऐच्छत् ॥ १०।१०६ ॥</p>
<blockquote>
<p><strong>भरद्वाजः क्षुधार्त्तस् तु सपुत्रो विजने वने ।</strong><br>
<strong>बह्वीर् गाः प्रतिजग्राह वृधोस् तक्ष्णो महातपाः ॥ १०।१०७ ॥</strong></p>
</blockquote>
<p><strong>वृधो</strong> माम <strong>तक्षा</strong> अप्रतिग्राह्यः । ततो <strong>बह्वीर् गा भरद्वाजो</strong> नाम ऋषिः <strong>प्रतिजग्राह</strong> ॥ १०।१०७ ॥</p>
<blockquote>
<p><strong>क्षुधार्त्तश् चात्तुम् अभ्यागाद् विश्वामित्रः श्वजाघनीम् ।</strong><br>
<strong>चण्डालहस्ताद् आदाय धर्माधर्मविचक्षणः ॥ १०।१०८ ॥</strong></p>
</blockquote>
<p><strong>विश्वामित्रो</strong> नाम महामुनिः प्रसिद्धः । स कस्मिंश्चिद् अवसरे क्षुधादुःखेन <strong>श्वजाघनीं</strong> <strong>चण्डालहस्ताद्</strong> <strong>आदायात्तुम्</strong> अभ्यागाद्[^२१२] आभिमुख्येनाध्यवसितः । न केवलं परिदुष्टे ऽन्ने दोषो ऽस्ति, यावत् स्वभावदुष्टे ऽपीति <strong>श्वजाघनी</strong>ग्रहणम् । सर्वदोषदुष्टम् अप्य् आपदि भक्षयितव्यम् इति श्लोकतात्पर्यार्थः ॥ १०।१०८ ॥</p>
<blockquote>
<p><strong>प्रतिग्रहाद् याजनाद् वा तथैवाध्यापनाद् अपि ।</strong><br>
<strong>प्रतिग्रहः प्रत्यवरः प्रेत्य विप्रस्य गर्हितः ॥ १०।१०९ ॥</strong></p>
</blockquote>
<p>आपदीषद्गर्हितयोर् याजनाध्यापनयोः संभवे न गर्हितप्रतिग्रहे वर्तितव्यम् इति श्लोकार्थः ॥ १०।१०९ ॥</p>
<blockquote>
<p><strong>याजनाध्यापने नित्यं क्रियेते संस्कृतात्मनाम् ।</strong><br>
<strong>प्रतिग्रहस् तु क्रियते शूद्राद् अप्य् अन्त्यजन्मनः ॥ १०।११० ॥</strong></p>
</blockquote>
<p>अत्रैव हेतुरूपो ऽर्थवादः । प्रवृत्तिर् एवेदृशी लोकस्य यद् अनुपनीता नाधीयते न च यजन्ते । अतः सुष्ट्व् आर्त्तो ऽपि न शूद्रं याजयिष्यत्य् अध्यापयिष्यति वा । दानं तु सार्ववर्णिकं प्रसिद्धं । <strong>शुद्राद् अपि प्रतिग्रहः</strong> कर्तुं प्राप्नोति । अतः स प्रत्यवरः ॥ १०।११० ॥</p>
<blockquote>
<p><strong>जपहोमैर् अपैत्येनो याजनाध्यापनैः कृतम् ।</strong><br>
<strong>प्रतिग्रहनिमित्तं तु त्यागेन तपसैव च ॥ १०।१११ ॥</strong></p>
</blockquote>
<p><strong>जपेन होमेन</strong> <strong>चैनः</strong> पापम् <strong>अपैति</strong> विनश्यति । तेन न क्षतिः । प्रतिग्रहाद् यद् <strong>एनस्</strong> तत्<strong>त्यागेन</strong> तस्य प्रतिग्रहस्य, <strong>तपसा</strong> वक्ष्यमाणेन &ldquo;मासं गोष्ठे पयः पीत्वा&rdquo; (म्ध् ११।१९३) इत्यादि ॥ १०।१११ ॥</p>
<blockquote>
<p><strong>शिलोञ्छम् अप्य् आददीत विप्रो ऽजीवन् यतस् ततः ।</strong><br>
<strong>प्रतिग्रहाच् छिलः स्रेयांस् ततो ऽप्य् उञ्छः प्रशस्यते ॥ १०।११२ ॥</strong></p>
</blockquote>
<p>अस्याप्य् अनुवादो ऽर्थवादम् एवाह । महद् एतद् अन्याय्यं यत् परद्रव्यग्रहणम् । तत्र कदाचिद् अश्रूयमाणस्य ग्रहणे ऽपीदं भवद् दुष्यतो ऽप्य् एतावता प्रशस्यत्वम् । अत्र शिलः प्रतिग्रहसमानजातीयः[^२१३] । स एवायं प्रकर्षप्रत्ययहेतुर् भवति । <strong>प्रतिग्रहाच् छिलः श्रेयान्</strong> इति । यतो निकृष्टम् अपेक्ष्योत्कृष्टत्वनिमित्तं प्रकर्षं अनुभवति । न हि भवति चण्डालाद् ब्राह्मणः श्रेयान् । अतः शिलोञ्छयोर् अपि ग्रहणे ऽनस्वग्रहणम् । तथापि शिलोञ्छः श्रेयः । यद्य् अपि शिलोञ्छवृत्तिर् अन्त्यन्तोत्कृष्टोक्ता तथाप्य् अस्ति प्रतिग्रहेण किंचित् साम्यम्[^२१४] । यतस् तत्राधिष्ठितदेवतानिष्ठितभृत्यागतं[^२१५] क्रियावैकल्यम् । असत्प्रतिग्रहे ऽप्य् आत्मनि ग्रह उपपन्नो न  कुप्यतीत्य् अयम्[^२१६] इति । तत्रेतरसंनिहितद्रव्यस्यात्मनि ग्रहः । अतः शिलोञ्छवृत्तिर् अपि न निरवद्या । ततो युक्तं <strong>प्रतिग्रहाच् छिलः स्रेयान्</strong> इत्यादि ॥ १०।११२ ॥</p>
<blockquote>
<p><strong>सीदद्भिः कुप्यम् इच्छद्भिर् धनं</strong>[^२१७]** वा पृथिवीपतिः ।**<br>
**याच्यः स्यात् स्नातकैर् विप्रैर् अदित्संस् त्यागम् अर्हति ॥ १०।११३ ॥**</p>
</blockquote>
<p>अत्र त्रीणि निमित्तानि राजप्रतिग्रह उच्यन्ते । <strong>सीदद्भिः</strong> कुटुम्बावसदं प्राप्तैर् आपदीत्य् अर्थः । <strong>कुप्यम् इच्छद्भिः</strong> कुण्डलकटकाद्य् उष्णीषासनादि काञ्चनादि अन्यद् वा धनं गोहिरण्यादि यज्ञोपयोग्य् अन्यद् वा । <strong>विप्रैः</strong>[^२१८] <strong>पृथिवीपतिर् याच्यो</strong> देशेश्वरो ऽभ्यर्थयितव्यः । अत्र यद् उक्तम् &ldquo;न राज्ञः प्रतिगृह्णीयात्&rdquo; (म्ध् ४।८४) इति, स दुष्टराजविषयः प्रतिषेधो द्रष्टव्यः । तथा चोक्तम् &ldquo;लुब्धस्योच्छास्त्रवर्तिनः&rdquo; (म्ध् ४।८७) इति । <strong>अदित्सन्</strong> याचितः सन् दातुं यो नेच्छति । स <strong>त्यागम् अर्हति</strong> । तस्य विषये न वस्तव्यम् । अथ वा <strong>त्यागो</strong> हानिः । अन्यस्य चानिर्देशाद् धर्महानिं प्राप्नोति ॥ १०।११३ ॥</p>
<blockquote>
<p><strong>अकृतं च कृतात् क्षेत्राद् गौर् अजाविकम् एव च ।</strong><br>
<strong>हिरण्यं धान्यम् अन्नं च पूर्वं पूर्वम् अदोषवत् ॥ १०।११४ ॥</strong></p>
</blockquote>
<p><strong>अकृतम्</strong> अकृष्टं क्षेत्रं प्रशस्यम् । <strong>अजाविकं</strong> च भवति । परस्परविशेष उक्तार्थः श्लोको गम्यते ॥ १०।११४ ॥</p>
<blockquote>
<p><strong>सप्त वित्तागमा धर्म्या दायो लाभः क्रयो जयः ।</strong><br>
<strong>प्रयोगः कर्मयोगश् च सत्प्रतिग्रह एव च ॥ १०।११५ ॥</strong></p>
</blockquote>
<p><strong>दायः</strong> अन्वयागतं धनम् । लाभः निध्यादेः । पित्राद्यर्जिताद् वा बन्धात्[^२१९] संविभागः । यद्य् अपि तत्पित्रादिक्रमायातं तथापि न तद् दायशब्देन[^२२०] शक्यम् अभिधातुम्, बहुसाधारण्यात् । तथा च &ldquo;निबन्धो द्रव्यम्&rdquo; (य्ध् २।१२४) इति स्मृत्यन्तरे पठितम् । अथ वा मित्राच् छ्वशुरगृहाद् वा यल् लब्धं प्रीत्या स <strong>लाभः</strong> । <strong>क्रयः</strong> प्रसिद्धः । <strong>जयः</strong> संग्रामे । <strong>प्रयोगकर्मयोगौ</strong> कुसीदकृषिवाणिज्यानि । अतश् च वर्णभेदेनैतेषां धर्म्यत्वम् । तत्राद्यास् त्रयः सर्वसाधारणाः । <strong>जयः</strong> क्षत्रियस्य । <strong>प्रयोगकर्मयोगौ</strong> वैश्यस्य । <strong>सत्प्रतिग्रहो</strong> ब्राह्मणस्य विशेषः । सर्ववर्णे[^२२१] ऽपि प्राग्दर्शनन्यायो विभागः ।</p>
<ul>
<li>
<p><span style="text-decoration-underline;">केचित्</span> क्रये विवदन्ते ।</p>
</li>
<li>
<p><span style="text-decoration-underline;">तन्</span> न युक्तम्, सर्वव्यवहारोच्छेदप्रसङ्गात् ।</p>
</li>
<li>
<p><span style="text-decoration-underline;">जयं</span> पणबन्धेनापि[^२२२] केचिद् इच्छन्ति सर्वविषयं ।</p>
</li>
<li>
<p><span style="text-decoration-underline;">तद् अयुक्तम्</span> । द्यूतधनस्य स्मृत्यन्तरेष्व् अशुद्धित्ववचनात् &ldquo;पार्श्विकद्यूत&rdquo;[^२२३] (न्स्म् १।४३) इत्य् अत्र ।</p>
</li>
<li>
<p><span style="text-decoration-underline;">तथापरे</span> प्रयोगम् अव्यापारम् आहुः । तथा हि प्रयोगो दृश्यते &ldquo;ज्ञानपूर्वप्रयोगः&rdquo; इति । तत्र शब्दस्य प्रयोग इति गम्यते ।</p>
</li>
<li>
<p><span style="text-decoration-underline;">तथा</span> कर्मप्रयोगः कर्मप्रचार[^२२४] ॥ १०।१५५ ॥</p>
</li>
</ul>
<blockquote>
<p><strong>विद्या शिल्पं भृतिः सेवा गोरक्ष्यं विपणिः कृषिः ।</strong><br>
<strong>धृतिर् भैक्ष्यं कुसीदं च दश जीवनहेतवः ॥ १०।११६ ॥</strong></p>
</blockquote>
<p>सर्वपुरुषाणाम् आपदि वृत्तिर् इयम् अनुज्ञायते । तत्र <strong>विद्या</strong> वेदविद्याव्यतिरेकेण वैद्यकतर्कभूतविषासनविद्या सर्वेषां जीवनार्था न दुष्यति । <strong>शिल्पं</strong> व्याख्यातम् । <strong>भृतिः</strong> प्रेष्यकत्वम् । <strong>सेवा</strong> परवृत्तानुवृत्तित्वम् । <strong>धृतिः</strong> संतोषः । दृष्टान्तार्थं चैतत् । अतो यथाविहितवृत्तिभावेनैते जीवनोपायाः संकीर्यन्ते, पुरुषमात्रविषयत्वात्[^२२५] ॥ १०।११६ ॥</p>
<blockquote>
<p><strong>ब्राह्मणः क्षत्रियो वापि वृद्धिं नैव प्रयोजयेत् ।</strong><br>
<strong>कामं तु खलु धर्मार्थं दद्यात् पापीयसे ऽल्पिकाम् ॥ १०।११७ ॥</strong></p>
</blockquote>
<p><strong>धर्मार्थम्</strong> इति पूर्वोक्तैवापत्तिवृत्तिर्[^२२६] वेदितव्या । <strong>पापीयस</strong> इति वचनाद् धार्मिकाद् अल्पापि न ग्रहीतव्या । यद् उक्तम् &ldquo;अध्यापनतुल्यानि कृषिवाणिज्यकुसीदानि&rdquo; तद् आपद्गतेन ॥ १०।११७ ॥</p>
<blockquote>
<p><strong>चतुर्थम् आददानो ऽपि क्षत्रियो भागम् आपदि ।</strong><br>
<strong>प्रजा रक्षन् परं शक्त्या किल्बिषात् प्रतिमुच्यते ॥ १०।११८ ॥</strong></p>
</blockquote>
<p>राज्ञः क्षीणकोशस्य षड्भागग्रहणापवादश् चतुर्थभागो ऽभ्यनुज्ञायते । परिशिष्टो ऽर्थवादः । <strong>परम्</strong> इति क्रियावेशेषणम्, परया रक्षयेत्य् अर्थः ॥ १०।११८ ॥</p>
<blockquote>
<p><strong>स्वधर्मो विजयस् तस्य नाहवे स्यात् पराङ्मुखः ।</strong><br>
<strong>शस्त्रेण वैश्यान् रक्षित्वा धर्म्यम् आहारयेद् बलिम् ॥ १०।११९ ॥</strong></p>
</blockquote>
<p><strong>विजय</strong>शब्देन <strong>विजय</strong>फलं युक्तं[^२२७] <strong>स्वधर्म</strong>तया विधीयते । तथा <strong>चाहवे</strong> <strong>न स्यात्</strong> <strong>पराङ्मुखः</strong> । भय उपस्थिते पराङ्मुखो युद्धे न स्याद् इत्य् अर्थः । अनेन प्रकारेण प्रजा <strong>रक्षित्वा</strong> <strong>वैश्याद्</strong> <strong>बलिर् हारयितव्यः</strong> । वैश्या महाधना भवन्ति । ततस् तथा हरणे नियुक्ताः कृतापराधा न हन्यन्ते ॥ १०।११९ ॥</p>
<blockquote>
<p><strong>धान्ये ऽष्टमं विशां शुल्कं विंशं कार्षापणावरम् ।</strong><br>
<strong>कर्मोपकरणाः शूद्राः कारवः शिल्पिनस् तथा ॥ १०।१२० ॥</strong></p>
</blockquote>
<p>धान्यव्यवहारिणां लाभाद् अष्टमो भागो ग्रहीतव्यः । <strong>विट्</strong>शब्दः प्रजावचनः । हिरण्यव्यवहारिणां विंशतितमः । <strong>शूद्राः कर्मोपकरणाः</strong> । कर्म[^२२८] उपकरणम् उपकारो येषां न ते किंचिद् दापयितव्याः । एवं <strong>शिल्पिनः कारवः</strong> । तद् एवम् उक्तं प्राक् &ldquo;शिल्पिनो मासि मासि&rdquo; (म्ध् ७।१३९) इत्यादि । अधिकभागग्रहणार्थो ऽयं श्लोकः ॥ १०।१२० ॥</p>
<blockquote>
<p><strong>शूद्रस् तु वृत्तिम् आकांक्षन् क्षत्रम् आराधयेद् यदि ।</strong><br>
<strong>धनिनं वाप्य् उपाराध्य वैश्यं शूद्रो जिजीविशेत् ॥ १०।१२१ ॥</strong></p>
</blockquote>
<p><strong>शूद्रस् तु वृत्तिम् आकांक्षेत्</strong> तदा <strong>क्षत्रम् आराधयेत्</strong> । वृत्तिग्रहणाज् जीविकार्थम् एव क्षत्राराधनम्, न धर्मार्थम् । ब्राह्मणाराधनं तुभयार्थम् अपीत्य् उक्तं भवति । एवं <strong>धनिनं</strong> <strong>वैश्यम्</strong> <strong>आराध्य</strong> जीवेत् ॥ १०।१२१ ॥</p>
<blockquote>
<p><strong>स्वर्गार्थम् उभयार्थं वा विप्रान् आराधयेत् तु सः ।</strong><br>
<strong>जातब्राह्मणशब्दस्य सा ह्य् अस्य कृतकृत्यता ॥ १०।१२२ ॥</strong></p>
</blockquote>
<p>&ldquo;आराधयेत्&rdquo; इत्य् उक्तं भवति । तद् आह । <strong>जातब्राह्मणशब्दस्य</strong> &ldquo;ब्राह्मणो ऽयम्- इति यदास्य[^२२९] एष शब्दो भवति,[^२३०] तदासौ <strong>कृतकृत्यः</strong> कृतार्थो वेदितव्यः । अथ वा जातब्राह्मणव्यपदेशस्येति व्याख्येयम् । ब्राह्मणाश्रितो ऽयम् इति यदास्य[^२३१] व्यपदेशो जायते ॥ १०।१२२ ॥</p>
<blockquote>
<p><strong>विप्रसेवैव शूद्रस्य विशिष्टं कर्म कीर्त्यते ।</strong><br>
<strong>यद् अतो ऽन्यद् धि कुरुते तद् भवत्य् अस्य निष्फलम् ॥ १०।१२३ ॥</strong></p>
</blockquote>
<p>ब्राह्मणशुश्रूषैव मुख्यः शूद्रस्य धर्मः । <strong>ततो यद् अन्यद्</strong> व्रतोपवासादि <strong>कुरुते तद् अस्य निष्फलम्</strong> । न तु दानपाकयज्ञादीनाम् अस्य प्रतिषेधः, प्रत्यक्षविधानात् । इतरप्रतिषेधो ब्राह्मणशुश्रूषास्तुत्यर्थः ॥ १०।१२३ ॥</p>
<blockquote>
<p><strong>प्रकल्प्या तस्य तैर् वृत्तिः स्वकुटुम्बाद् यथार्हतः ।</strong><br>
<strong>शक्तिं चावेक्ष्य दाक्ष्यं च भृत्यानां च परिग्रहम् ॥ १०।१२४ ॥</strong></p>
</blockquote>
<p>द्विजातीनाम् अयं धर्मः । <strong>तस्य वृत्तिः</strong> कल्पनीया शुश्रूषमाणस्य । <strong>स्वकुटुम्बाद्</strong> इति पुत्रवद् असौ पालनीयः । आत्मीयां <strong>शक्तिम् अवेक्ष्य</strong>,** दाक्ष्यं च** तस्य कार्येषु योग, **भृत्यानां** **च** पुत्रदाराणां तदीयानां **परिग्रहं** कियन्तो ऽस्य भर्तव्या इत्य् एतद् अपेक्ष्य सर्वेषां भरणं कर्तव्यम् ॥ १०।१२४ ॥</p>
<blockquote>
<p><strong>उच्छिष्टम् अन्नं दातव्यं जीर्णानि वसनानि च ।</strong><br>
<strong>पुलाकाश् चैव धान्यानां जीर्ञाश् चैव परिच्छदाः ॥ १०।१२५ ॥</strong></p>
</blockquote>
<p><strong>उच्छिष्ट</strong>शब्दो व्याख्यातार्थः । अतिथ्यादिभुक्तशिष्टम् आश्रिताय शूद्राय <strong>दातव्यम्</strong> । एवं <strong>वासांसि जीर्णानि</strong> धौतानि शुक्लानिम्। <strong>पुलाका</strong> असारधान्यानि । एवं <strong>परिच्छदाः</strong> शय्यासनादयः ॥ १०।१२६ ॥</p>
<blockquote>
<p><strong>न शूद्रे पातकं किंचिन् न च संस्कारम् अर्हति ।</strong><br>
<strong>नास्याधिकारो धर्मे ऽस्ति न धर्मात् प्रतिषेधनम् ॥ १०।१२६ ॥</strong></p>
</blockquote>
<p>सर्वो ऽयम् अनुवादश्लोकः । यद् अस्याहत्यशृङ्गग्राहिकया न प्रतिषिद्धम्, यथा हिंसास्तेयाद्य् अनादृतवर्णविशेषं सामान्यशास्त्रप्रतिषिद्धम्, न तद्व्यतिक्रमाद् अस्य पापम् उत्पद्यते । श्रुतम् एवास्य शब्देन यथा हिंसास्तेयादिस् तत्रास्य भवत्य् एव दोषः । <strong>न च संस्कारम्</strong> उपनयनलक्षणम् <strong>अर्हति</strong> । तद् उक्तम् &ldquo;त्रयो वर्णा द्विजातयः&rdquo; (म्ध् १०।४) इति । एवं <strong>नास्याधिकारो धर्मे ऽस्ति</strong> स्नानोपवासदेवतार्चनादौ नास्य नित्यो ऽधिकारो ऽस्ति । अकरणे न प्रत्यवैति । <strong>न धर्मात् प्रतिषेधनम्</strong> । येषु स्नानोपवासव्रतादिषु नित्यादिकारो नास्ति, अकरणे प्रत्यवायाभावः, अथ निषेधो नास्ति, तादृशेभ्यो धर्मेभ्यो न प्रतिषेधः । न चेदृशाद् अस्य प्रतिषेधः, अतः शिष्टप्रतिषिद्धत्वाद् अभ्युदयकामस्य तदनुष्ठानं[^२३२] युज्यते ।[^२३३] एवं लशुनादिभक्षणनिवृत्तिर् अप्य् अभ्युदयायास्य वेदितव्या । सामान्यशास्त्रविहितम् &ldquo;निवृत्तिस् तु महाफला&rdquo; (म्ध् ५।५६) इति । अतो <strong>न धर्मात् प्रतिषेधनम्</strong> इति यत्रारम्भः ॥ १०।१२६ ॥</p>
<blockquote>
<p><strong>धर्मेप्सवस् तु धर्मज्ञाः सतां धर्मम्</strong>[^२३४]** अनुष्ठिताः ।**<br>
**मन्त्रवर्ज्यं न दुष्यन्ति प्रशंसां प्राप्नुवन्ति च ॥ १०।१२७ ॥**</p>
</blockquote>
<p>एतद् एवाह । धर्माप्तुम्[^२३५] इच्छन्तो ऽभ्युदयकामाः । <strong>सतां</strong> साधूनां <strong>धर्मम्</strong> <strong>अनुष्ठिताः</strong> समाश्रिताः । मन्त्रवर्जं न दुष्यन्ति । अतस् ते अनेकाहोपवासदेवतार्चनगुरुब्राह्मणनमस्कारादि **सतां **वृत्तम् आचरन्तो <strong>न दुष्यन्ति</strong> । **प्रशंसां **फलं <strong>च</strong> <strong>प्राप्नुवन्ति</strong> ।</p>
<ul>
<li>
<p>न पुनर् एतन् मन्तव्यम् &ldquo;यानि समन्त्रकाणि ब्राह्मणादीनां कर्माणि दर्शपौर्णमासादीनि तानि मन्त्रवर्ज्यं शूद्रस्य न दुष्यन्ति&rdquo; इति । यतः समन्त्रेषूत्पन्नेषु मन्त्ररहितेनानुष्ठानम् अशाब्दं स्यात् । <strong>मन्त्रवर्जम्</strong> इत्य् एतस्य दर्शितो विषयः । तथा च भवगान् व्यासः-</p>
</li>
<li>
<p>न चेह शूद्रः पततीति निश्चयो न चापि संस्कारम् इहार्हतीति ।</p>
</li>
<li>
<p>स्मृतिप्रयुक्तं तु न धर्मम् अश्नुते न चास्य धर्मे प्रतिषेधनं स्मृतम् ॥ इति ।</p>
</li>
</ul>
<p>एतद् अपि यथाविहितानुवाद्य् एव । लशुनसुरापानादेर् न पतति । संस्कारानर्हतोक्तैव । उक्तं चानुपनीतत्वाच् छ्रुतिविहितधर्माभावे स्मृतिविषये सामान्यविहिता धर्मा यथोक्तप्रकारास् ते नास्य प्रतिषिध्यन्ते । तथा च स्मृत्यन्तरम्- &ldquo;पाकयज्ञैः स्वयं यजेत । अनुज्ञातो ऽस्य नमस्कारो मन्त्रः&rdquo; (ग्ध् १०।६४–६५) इति ।</p>
<ul>
<li>
<p><span style="text-decoration-underline;">ये पुनर्</span> आहुः आवसथ्याधानपार्वणवैश्वदेवान्नपाकयज्ञादिषु शूद्राणां पाक्षिको ऽधिकारः,</p>
</li>
<li>
<p><span style="text-decoration-underline;">तेषाम्</span> अभिप्रायं न विद्मः । आवसथ्याधानं तावद् गृह्यकारैर् आम्नातं त्रैवर्णिकोद्देशेनैव । मन्वादिभिश् च नैवम् आम्नातम् । तथा केवलम् &ldquo;वैवाहिकाग्नौ कुर्वीत गृह्यं कर्म&rdquo; (म्ध् ३।५७) इति तत्र नैवाम्नातम् । कुतः शूद्रस्याधानम् । अथ पाकयज्ञविधानाद् अग्न्याधानाक्षेपः, तद् अपि न । लौकिकाग्नौ वैश्वदेवो भविष्यति । यावद् वचनं[^२३६] वाचनिकं नान्यद् आक्षेप्तुम् अलं । &ldquo;विवाहाग्नौ&rdquo; इत्य् अत्रैव प्रदर्शितम् । पार्वणशब्देन च यद्य् आमावास्यं श्राद्धम् उच्यते, तद् अभ्यनुजानीमः, अष्टकापार्वणश्राद्धवैश्वदेवानां विहिततात् । अथ दर्शपौर्णमासौ, तद् अपाकृतम् ॥ १०।१२७ ॥</p>
</li>
</ul>
<blockquote>
<p><strong>यथा यथा हि सद्वृत्तम् आतिष्ठत्य् अनसूयकः ।</strong><br>
<strong>तथा तथेमं चामुं च लोकं प्राप्नोत्य् अनिन्दितः ॥ १०।१२८ ॥</strong></p>
</blockquote>
<p>उक्तार्थः श्लोकः ॥ १०।१२८ ॥</p>
<blockquote>
<p><strong>शक्तेनापि हि शूद्रेण न कार्यो धनसंचयः ।</strong><br>
<strong>शूद्रो हि धनम् आसाद्य ब्राह्मणान् एव बाधते ॥ १०।१२९ ॥</strong></p>
</blockquote>
<p><strong>शक्तेनापि</strong> कृष्यादिकर्मणा <strong>धनसंचयः शूद्रेण न कर्तव्यः</strong> । तत्र हेतुस्वरूपम् अर्थवादम् आह । <strong>शूद्रो धनं</strong> बह्व् <strong>आसाद्य</strong> स्वीकृत्य <strong>ब्राह्मणान् एव बाधते</strong> ।</p>
<ul>
<li>
<p><span style="text-decoration-underline;">का पुनर्</span> ब्राह्मणानां बाधा ।</p>
</li>
<li>
<p><span style="text-decoration-underline;">महाधनत्वाद्</span> अत्यर्थं ब्राह्मणान् प्रतिग्राहयेत् । शूद्रप्रतिग्रहश् च तेषां प्रतिषिद्धः । तत्र निमित्तभावम् आपद्यमानो दुष्येत् । एतच् च न विहितं कुर्वतः कर्मदोषाशङ्का । तस्माद् ब्राह्मणान् न परिचरेद् इत्य् एषैव बाधा ॥ १०।१२९ ॥</p>
</li>
</ul>
<blockquote>
<p><strong>एते चतुर्णां वर्णानाम् आपद्धर्माः प्रकीर्तिताः ।</strong><br>
<strong>यान् सम्यग् अनुतिष्ठन्तो व्रजन्ति परमां गतिम् ॥ १०।१३० ॥</strong></p>
</blockquote>
<p><strong>सम्यग्</strong> <strong>आपद्धर्मानुष्ठानात् परमा गतिः</strong> प्राप्यते । शरीररक्षणाद् विहितातिक्रमो न भवतीति युक्ता शुभपलप्राप्तिः । नापद्गतेनासत्प्रतिग्रहादौ विचिकित्सितव्यम् इति शास्त्रन्यायानुवादः ॥ १०।१३० ॥</p>
<blockquote>
<p><strong>एष धर्मविधिः कृत्स्नश् चातुर्वर्ण्यस्य कीर्तितः ।</strong><br>
<strong>अतः परं प्रवक्ष्यामि प्रायश्चित्तविधिं शुभम् ॥ १०।१३१ ॥</strong></p>
</blockquote>
<p>पाठाद् एव सिद्धर्तो ऽयम् इति ॥ १०।१३१ ॥</p>
<p>**इति मानवे धर्मशास्त्रे भृगुप्रोक्तायां संहितायां **</p>
<p><strong>दशमो ऽध्यायः ॥</strong></p>
<p><strong>मान्या कापि मनुस्मृतिस् तदुचिता व्याख्या हि मेधातिथेः सा लुप्तैव विधेर् वशात् क्वचिद् अपि प्राप्यं न यत् पुस्तकम् ।</strong></p>
<p><strong>क्षोणीन्द्रो मदनः सहारणसुतो देशान्तराद् आहृतं जीर्णोद्धारम् अचीकरत् तत इतस् तत्पुस्तकैर् लेखितैः ।</strong></p>
<p><strong>इति भट्टवीरस्वामिसूनोर् भट्टमेधातिथिकृतौ</strong></p>
<p><strong>मनुभाष्ये दशमो ऽध्यायः ॥</strong></p>

  </div>
</article>







<aside class="card border" id="section-tree-item-">
    <div class="card-title bg-light-gray border d-flex justify-content-between">
        <a href="https://vishvAsa.github.io/kalpAntaram/smRtiH/manuH/medhAtithiH/10/Text/">Text </a>
        <a data-toggle="collapse" href="#section-tree-item-body-" role="button" aria-expanded="false" aria-controls="section-tree-item-body-" >…<i class="fas fa-caret-down" class="collapsed"></i> </a>
    </div>
    <nav id="section-tree-item-body-" class="card-body p-0 collapse">
        
        <li>draft: false</li>
        
        <li>iscjklanguage: false</li>
        
        <li>title: Text</li>
        
    </nav>
</aside>


      </main>
    </div>
    <footer class="bg-yellow  p-1" role="contentinfo">
  <div id="disqus_thread"></div>
  <div id="div_footer_bar" class="container-fluid d-flex justify-content-between">
    <a class="btn btn-secondary" href="https://github.com/vishvAsa/kalpAntaram/issues/new" >
      प्रतिस्पन्दः
    </a>
    <a class="btn btn-secondary" href="http://creativecommons.org/licenses/by/4.0/"><img alt="Creative Commons License" style="border-width:0" src="https://i.creativecommons.org/l/by/4.0/80x15.png" /></a>
    <div class="btn small border">
      <a href="https://github.com/vishvAsa/kalpAntaram/actions/workflows/build.yml"><img src="https://github.com/vishvAsa/kalpAntaram/actions/workflows/build.yml/badge.svg"> Built </a> on 2021 Jul 19 05:39:53 UTC. (<a href="http://google.com/search?q=05%3a39%3a53%20UTC to IST">IST</a>)
    </div>
  <ul id="footer-bar-right-custom" class="list-group list-group-horizontal">
  </ul>
  </div>
</footer>

  </body>
  <script type='text/javascript'>
    
    
    
    module_main.default.onDocumentReadyTasks();
  </script>
</html>
