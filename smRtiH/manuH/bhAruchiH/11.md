+++
title = "११"

+++


**एकादशो ‘ध्यायः**

> **सान्तानिकं यक्ष्यमाणम् अध्वगं सार्ववेदसम् ।**  
> **गुर्वम्बापितृभृत्यार्थं स्वाध्यायार्थ्युपतापिनौ ॥ ११.१ ॥**  
> **दशैतान् स्नातकान् विद्याद् ब्राह्मणान् धर्मभिक्षुकान् ।**  
> **निःस्वेभ्यो देयम् एतेभ्यो दानं विद्याविशेषतः  ॥ ११.२ ॥**

<div class="js_include" url="/kalpAntaram/smRtiH/manuH/bhAruchiH/11/002_na_vai.md"  newLevelForH1="4" title="भारुचिः"  > </div>

> **एतेभ्यो हि द्विजाग्रेभ्यो देयम् अन्नं सदक्षिणम् ।**  
> **इतरेभ्यो [बहिर्वे]दि नाकृतान्नं विधीयते  ॥ ११.३ ॥**

<div class="js_include" url="/kalpAntaram/smRtiH/manuH/bhAruchiH/11/003_etebhyo_hi.md"  newLevelForH1="4" title="भारुचिः"  > </div>


> **सर्वरत्नानि राजा तु यथार्हं प्रतिपादयेत् ।**  
> **ब्राह्मणान् वेदविदुषो यज्ञार्थं चैव दक्षिणाम्  ॥ ११.४ ॥**

<div class="js_include" url="/kalpAntaram/smRtiH/manuH/bhAruchiH/11/004_sarvaratnAni_rAjA.md"  newLevelForH1="4" title="भारुचिः"  > </div>


> **कृतदारो ऽपरान् दारान् भिक्षित्वा यो ऽधिगच्छति ।**  
> **रतिमात्रं फलं तस्य द्रव्यदातुस् तु सन्ततिः  ॥ ११.५ ॥**

<div class="js_include" url="/kalpAntaram/smRtiH/manuH/bhAruchiH/11/005_kRta-dAro.aparAn.md"  newLevelForH1="4" title="भारुचिः"  > </div>


> **यस्य त्रैवार्षिकं भक्तं पर्याप्तं भृत्यवृत्तये ।**  
> **अधिकं वापि विद्येत न सोमं पातुम् अर्हति  ॥ ११.६ ॥**

<div class="js_include" url="/kalpAntaram/smRtiH/manuH/bhAruchiH/11/007_yasya_traivArShikam.md"  newLevelForH1="4" title="भारुचिः"  > </div>


> **अतः स्वल्पीयसि द्रव्ये यः सोमं पिबति द्विजः ।**  
> **सो ऽपीतसोमपूर्वो ऽपि न तस्याप्नोति तत्फलम्  ॥ ११.७ ॥**

<div class="js_include" url="/kalpAntaram/smRtiH/manuH/bhAruchiH/11/008_ataH_svalpIyasi.md"  newLevelForH1="4" title="भारुचिः"  > </div>


> **शक्तः परजने दाता स्वजने दुःखजीविनि ।**  
> **मध्वापातो विषास्वादः स धर्मप्रतिरूपकः  ॥ ११.८ ॥**

<div class="js_include" url="/kalpAntaram/smRtiH/manuH/bhAruchiH/11/009_shaktaH_parajane.md"  newLevelForH1="4" title="भारुचिः"  > </div>


> **भृत्यानां उपरोधेन यत् करोत्य् और्ध्वदेहिकम् ।**  
> **तद् भवत्य् असुखोदर्कं जीवतश् च मृतस्य च  ॥ ११.९ ॥**

<div class="js_include" url="/kalpAntaram/smRtiH/manuH/bhAruchiH/11/010_bhRtyAnAm_uparodhena.md"  newLevelForH1="4" title="भारुचिः"  > </div>


> **यज्ञश् चेत् प्रतिबद्धः स्याद् एकेनाङ्गेन यज्वनः ।**  
> **ब्राह्मणस्य विसेषेण धार्मिके सति राजनि  ॥ ११.१० ॥**

<div class="js_include" url="/kalpAntaram/smRtiH/manuH/bhAruchiH/11/011_yajnash_chet.md"  newLevelForH1="4" title="भारुचिः"  > </div>


> **यो वैस्यः स्याद् बहुपशुर् हीनक्रतुर् असमपः ।**  
> **कुटुम्बात् तस्य तद् द्रव्यम् आहरेद् यज्ञसिद्धये  ॥ ११.११ ॥**

<div class="js_include" url="/kalpAntaram/smRtiH/manuH/bhAruchiH/11/012_yo_vaishyaH.md"  newLevelForH1="4" title="भारुचिः"  > </div>


> **आहरेत् त्रीणि वा द्वे वा कामं शूद्रस्य वेश्मनः ।**  
> **न हि शूद्रस्य यज्ञेषु कश्चिद् अस्ति परिग्रहः  ॥ ११.१२ ॥**

<div class="js_include" url="/kalpAntaram/smRtiH/manuH/bhAruchiH/11/013_Aharet_trINi.md"  newLevelForH1="4" title="भारुचिः"  > </div>

> **यो ऽनाहिताग्निः शतगुर् अयज्वा च सहस्रगुः ।**  
> **तयोर् अपि कुटुम्बाभ्याम् आहरेद् अविचारयन्  ॥ ११.१३ ॥**

<div class="js_include" url="/kalpAntaram/smRtiH/manuH/bhAruchiH/11/014_yo.anAhitAgniH.md"  newLevelForH1="4" title="भारुचिः"  > </div>


> **आदाननित्याच् चादातुर् आहरेद् अप्रयच्छतः ।**  
> **तथा यशो ऽस्य प्रथते धर्मश् चैव विवर्धते  ॥ ११.१४ ॥**

<div class="js_include" url="/kalpAntaram/smRtiH/manuH/bhAruchiH/11/015_AdAna-nityAch_chAdAtur.md"  newLevelForH1="4" title="भारुचिः"  > </div>


> **तथैव सप्तमे भक्ते भक्तानि षडनश्नता ।**  
> **अश्वस्तननिधानाय हर्तव्यं हीनकर्मणः  ॥ ११.१५ ॥**

<div class="js_include" url="/kalpAntaram/smRtiH/manuH/bhAruchiH/11/016_tathAaiva_saptame.md"  newLevelForH1="4" title="भारुचिः"  > </div>

> **खलात् क्षेत्राद् अगाराद् वा यतो वाप्य् उपलभ्यते ।**  
> **आख्यातव्यं तु तत् तस्मै पृच्छते यदि पृच्छति  ॥ ११.१६ ॥**

<div class="js_include" url="/kalpAntaram/smRtiH/manuH/bhAruchiH/11/017_khalAt_xetrAd.md"  newLevelForH1="4" title="भारुचिः"  > </div>


> **ब्राह्मणस्वं न हर्तव्यं क्षत्रियेण कदाचन ।**  
> **दस्युनिष्क्रिययोस् तु** **स्वम् अजीवन् हर्तुम् अर्हति  ॥ ११.१७ ॥**

<div class="js_include" url="/kalpAntaram/smRtiH/manuH/bhAruchiH/11/018_brAhmaNasvan_na.md"  newLevelForH1="4" title="भारुचिः"  > </div>


> **यो ऽसाधुभ्यो ऽर्थम् आदाय साधुभ्यः संप्रयच्छति ।**  
> **स कृत्वा प्लवम् आत्मानं संतारयति ताव् उभौ  ॥ ११.१८ ॥**

<div class="js_include" url="/kalpAntaram/smRtiH/manuH/bhAruchiH/11/019_yo.asAdhubhyo.md"  newLevelForH1="4" title="भारुचिः"  > </div>


> **यद् धनं यज्ञशीलानां देवस्वं तद् विदुर् भुधाः ।**  
> **अयज्वनां तु यद् वित्तम् आसुरस्वं तद् उच्यते  ॥ ११.१९ ॥**

<div class="js_include" url="/kalpAntaram/smRtiH/manuH/bhAruchiH/11/020_yad_dhanam.md"  newLevelForH1="4" title="भारुचिः"  > </div>


> **न तस्मिन् धारयेद् दण्डं धार्मिकः पृथिवीपतिः ।**  
> **क्षत्रियस्य हि बालिश्याद् ब्राह्मणः सीदति क्षुधा  ॥ ११.२० ॥**

<div class="js_include" url="/kalpAntaram/smRtiH/manuH/bhAruchiH/11/021_na_tasmin.md"  newLevelForH1="4" title="भारुचिः"  > </div>


> **तस्य भृत्यजनं ज्ञात्वा स्वकुटुम्बान् महीपतिः ।**  
> **श्रुतशीले च विज्ञाय वृत्तिं धर्म्यां प्रकल्पयेत्  ॥ ११.२१ ॥**

<div class="js_include" url="/kalpAntaram/smRtiH/manuH/bhAruchiH/11/022_tasya_bhRtyajanam.md"  newLevelForH1="4" title="भारुचिः"  > </div>


> **कल्पयित्वास्य वृत्तिं च रक्षेद् एनं समन्ततः ।**  
> **राजा हि धर्मषड्भागं तस्माद् आप्नोति रक्षितात्  ॥ ११.२२ ॥**

<div class="js_include" url="/kalpAntaram/smRtiH/manuH/bhAruchiH/11/023_kalpayitvAsya_vRttim.md"  newLevelForH1="4" title="भारुचिः"  > </div>


> **न यज्ञार्थं धनं शूद्राद् विप्रो भिक्षेत धर्मवित् ।**  
> **यजमानो हि भिक्षित्वा चण्डालः प्रेत्य जायते  ॥ ११.२३ ॥**

<div class="js_include" url="/kalpAntaram/smRtiH/manuH/bhAruchiH/11/024_na_yajnArtham.md"  newLevelForH1="4" title="भारुचिः"  > </div>


> **यज्ञार्थम् अर्थं भिक्षित्वा यो न सर्वं प्रयच्छति ।**  
> **स याति भासतां विप्रः काकतां वा शतं समाः  ॥ ११.२४ ॥**

<div class="js_include" url="/kalpAntaram/smRtiH/manuH/bhAruchiH/11/025_yAjnArtham_artham.md"  newLevelForH1="4" title="भारुचिः"  > </div>


> **देवस्वं ब्राह्मणस्वं च लोभेनोपहिनस्ति यः ।**  
> **स पापात्मा परे लोके गृध्रोच्छिष्टेन जीवति ॥ ११.२५ ॥**
<div class="js_include" url="/kalpAntaram/smRtiH/manuH/bhAruchiH/11/026_devasvam_brAhmaNasvam.md"  newLevelForH1="4" title="भारुचिः"  > </div>

> **इष्टिं वैश्वानरीम् नित्यं निर्वपेद् अब्दपर्यये ।**  
> **कॢप्तानां पशुसोमानां निष्कृत्यर्थम् असंभवे  ॥ ११.२६ ॥**

<div class="js_include" url="/kalpAntaram/smRtiH/manuH/bhAruchiH/11/027_iShTiM_vaishvAnarIm.md"  newLevelForH1="4" title="भारुचिः"  > </div>


> **आपत्कल्पेन यो धर्मं कुरुते ऽनापदि द्विजः ।**  
> **स नाप्नोति फलं तस्य परत्रेति विचारितम्  ॥ ११.२७ ॥**

<div class="js_include" url="/kalpAntaram/smRtiH/manuH/bhAruchiH/11/028_Apatkalpena_yo.md"  newLevelForH1="4" title="भारुचिः"  > </div>


> **विश्वैश् च देवैः साध्यैश् च ब्राह्मणैश् च महर्षिभिः ।**  
> **आपत्सु मरणाद् भीतैर् विधिः प्रतिनिधिः कृतः  ॥ ११.२८ ॥**

<div class="js_include" url="/kalpAntaram/smRtiH/manuH/bhAruchiH/11/029_vishvaish_cha.md"  newLevelForH1="4" title="भारुचिः"  > </div>


> **प्रभुः प्रथमकल्पस्य यो ऽनुकल्पेन वर्तते ।**  
> **न सांपरायिकं तस्य दुर्मतेर् विद्यते फलम्  ॥ ११.२९ ॥**

<div class="js_include" url="/kalpAntaram/smRtiH/manuH/bhAruchiH/11/030_prabhuH_prathamakalpasya.md"  newLevelForH1="4" title="भारुचिः"  > </div>


> **न ब्राह्मणो ऽवेदयेत किंचिद् राजनि धर्मवित् ।**  
> **स्ववीर्येणैव ताञ् छिष्यान् मानवान् अपकारिणः  ॥ ११.३० ॥**

<div class="js_include" url="/kalpAntaram/smRtiH/manuH/bhAruchiH/11/031_na_brAhmaNo.md"  newLevelForH1="4" title="भारुचिः"  > </div>


> **स्ववीर्याद् राजवीर्याच् च स्ववीर्यं बलवत्तरम् ।**  
> **तस्मात् स्वेनैव वीर्येण निगृह्णीयाद् अरीन् द्विजः  ॥ ११.३१ ॥**

<div class="js_include" url="/kalpAntaram/smRtiH/manuH/bhAruchiH/11/032_svavIryAd_rAjavIryAch.md"  newLevelForH1="4" title="भारुचिः"  > </div>


> **श्रुतीर् अथर्वाङ्गिरसीः कुर्याद् इत्य् अविचारितम् ।**  
> **वाक्शस्त्रं वै ब्राह्मणस्य तेन हन्याद् अरीन् द्विजः  ॥ ११.३२ ॥**

<div class="js_include" url="/kalpAntaram/smRtiH/manuH/bhAruchiH/11/033_shrutIr_atharvAngirasIH.md"  newLevelForH1="4" title="भारुचिः"  > </div>


> **क्षत्रियो बाहुवीर्येण तरेद् आपदम् आत्मनः ।**  
> **धनेन वैश्यशूद्रौ तु जपहोमैर् द्विजोत्तमः  ॥ ११.३३ ॥**

<div class="js_include" url="/kalpAntaram/smRtiH/manuH/bhAruchiH/11/034_xatriyo_bAhuvIryeNa.md"  newLevelForH1="4" title="भारुचिः"  > </div>


> **विधाता शासिता वक्ता मैत्रो ब्राह्मण उच्यते ।**  
> **तस्मै नाकुशलं कुर्यान् न शुष्कां गिरम् ईरयेत्  ॥ ११.३४ ॥**

<div class="js_include" url="/kalpAntaram/smRtiH/manuH/bhAruchiH/11/035_vidhAtA_shAsitA.md"  newLevelForH1="4" title="भारुचिः"  > </div>


> **नैव कन्या न युवतिर् नाल्पविद्यो न बालिशः ।**  
> **होता स्याद् अग्निहोत्रस्य नार्तो नासंस्कृतस् तथा  ॥ ११.३५ ॥**

<div class="js_include" url="/kalpAntaram/smRtiH/manuH/bhAruchiH/11/036_na_vai.md"  newLevelForH1="4" title="भारुचिः"  > </div>


> **नरकं हि पतन्त्य् एते जुह्वन्तः स च यस्य तत् ।**  
> **तस्माद् वैतानकुशलो होता स्याद् वेदपारगः  ॥ ११.३६ ॥**

<div class="js_include" url="/kalpAntaram/smRtiH/manuH/bhAruchiH/11/037_narake_hi.md"  newLevelForH1="4" title="भारुचिः"  > </div>


> **प्राजापत्यम् अदत्वाश्वम् अग्न्याधेयस्य दक्षिणाम् ।**  
> **अनाहिताग्निर् भवति ब्राह्मणो विभवे सति  ॥ ११.३७ ॥**

<div class="js_include" url="/kalpAntaram/smRtiH/manuH/bhAruchiH/11/038_prAjApatyam_adattvAshvam.md"  newLevelForH1="4" title="भारुचिः"  > </div>


> **पुण्यान्य् अन्यानि कुर्वीत श्रद्दधानो जितेन्द्रियः ।**  
> **न त्व् अल्पदक्षिणैर् यज्ञैर् यजेतेह कथंचन  ॥ ११.३८ ॥**

<div class="js_include" url="/kalpAntaram/smRtiH/manuH/bhAruchiH/11/039_puNyAny_anyAni.md"  newLevelForH1="4" title="भारुचिः"  > </div>


> **इन्द्रियाणि यशः स्वर्गम् आयुः कीर्तिं प्रजां पशून् ।**  
> **हन्त्य् अल्पदक्षिणो यज्ञो न यजेताधनस् ततः  ॥ ११.३९ ॥**

<div class="js_include" url="/kalpAntaram/smRtiH/manuH/bhAruchiH/11/040_indriyANi_yashaH.md"  newLevelForH1="4" title="भारुचिः"  > </div>


> **अग्निहोत्र्य् अपविध्याग्नीन् ब्राह्मणः कामकारतः ।**  
> **चान्द्रायणं चरेन् मासं वीरहत्यासमं हि तत्  ॥ ११.४० ॥**

<div class="js_include" url="/kalpAntaram/smRtiH/manuH/bhAruchiH/11/041_agnihotry_apavidhyA-gnIn.md"  newLevelForH1="4" title="भारुचिः"  > </div>


> **ये शुद्राद् अधिगम्यार्थम् अग्निहोत्रम् उपासते ।**  
> **ऋत्विजस् ते भवन्त्य् अस्य ब्रह्मवादिषु गर्हिताः  ॥ ११.४१ ॥**

<div class="js_include" url="/kalpAntaram/smRtiH/manuH/bhAruchiH/11/042_ye_shUdrAd.md"  newLevelForH1="4" title="भारुचिः"  > </div>


> **तेषां सततम् अज्ञानां वृषलाग्न्य् उपसेविनाम् ।**  
> **पदा मस्तकम् आक्रम्य दाता दुर्गाणि संतरेत्  ॥ ११.४२ ॥**

<div class="js_include" url="/kalpAntaram/smRtiH/manuH/bhAruchiH/11/043_teShAM_satatam.md"  newLevelForH1="4" title="भारुचिः"  > </div>


> **अकुर्वन् विहितं कर्म निन्दितं च समाचरन् ।**  
> **प्रसक्तश् चेन्द्रियार्थेषु प्रायश्चित्तीयते नरः  ॥ ११.४३ ॥**

<div class="js_include" url="/kalpAntaram/smRtiH/manuH/bhAruchiH/11/044_akurvan_vihitam.md"  newLevelForH1="4" title="भारुचिः"  > </div>


> **अकामतः कृते पापे प्रायश्चित्तं विदुर् बुधाः ।**  
> **कामकारकृते ऽप्य् आहुर् एके श्रुतिनिदर्शनात्  ॥ ११.४४ ॥**

<div class="js_include" url="/kalpAntaram/smRtiH/manuH/bhAruchiH/11/045_akAmataH_kRte.md"  newLevelForH1="4" title="भारुचिः"  > </div>


> **अकामतः कृतं पापं वेदाभ्यासेन शुध्यति ।**  
> **कामतस् तु कृतं मोहात् प्रायश्चित्तैः पृथग्विधैः  ॥ ११.४५ ॥**

<div class="js_include" url="/kalpAntaram/smRtiH/manuH/bhAruchiH/11/046_akAmataH_kRtam.md"  newLevelForH1="4" title="भारुचिः"  > </div>


> **प्रायश्चित्तीयतां प्राप्य दैवात् पूर्वकृतेन वा ।**  
> **न संसर्गं व्रजेत् सद्भिः प्रायश्चित्ते ऽकृते द्विजः  ॥ ११.४६ ॥**

<div class="js_include" url="/kalpAntaram/smRtiH/manuH/bhAruchiH/11/047_prAyashchittIyatAm_prApya.md"  newLevelForH1="4" title="भारुचिः"  > </div>


> **इह दुश्चरितैः केचित् केचित् पूर्वकृतैस् तथा ।**  
> **प्राप्नुवन्ति दुरात्मानो नरा रूपविपर्ययम्  ॥ ११.४७ ॥**

<div class="js_include" url="/kalpAntaram/smRtiH/manuH/bhAruchiH/11/048_iha_dushcharitaiH.md"  newLevelForH1="4" title="भारुचिः"  > </div>


> **सुवर्णचोरः कौनख्यं सुरापः श्यावदन्तताम् ।**  
> **ब्रह्महा क्षयरोगित्वं दौश्चर्म्यं गुरुतल्पगः ॥ ११.४८ ॥**  
> **पिशुनः पौतिनासिक्यं सूचकः पूतिवक्त्रताम् ।**  
> **दान्यचोरो ऽङ्गहीनत्वम् आतिरैक्यं तु मिश्रकः ॥ ११.४९ ॥**  
> **अन्नहर्तामयावित्वं मौक्यं वागपहारकः ।**  
> **वस्त्रापहारकः श्वैत्यं पङ्गुताम् अश्वहारकः ॥ ११.५० ॥**  
> **एवं कर्मावशेषेण जायन्ते सद्विगर्हिताः ।**  
> **जडमूकान्धबधिरा विकृताकृतयस् तथा  ॥ ११.५१ ॥**

<div class="js_include" url="/kalpAntaram/smRtiH/manuH/bhAruchiH/11/052_eva~N_karmavisheSheNa.md"  newLevelForH1="4" title="भारुचिः"  > </div>


> **चरितव्यम् अतो नित्यं प्रायश्चित्तं विशुद्धये ।**  
> **निन्द्यैर् हि लक्षणैर् युक्ता जायन्ते ऽनिष्कृतैनसः  ॥ ११.५२ ॥**

<div class="js_include" url="/kalpAntaram/smRtiH/manuH/bhAruchiH/11/053_charitavyam_ato.md"  newLevelForH1="4" title="भारुचिः"  > </div>


> **ब्रह्महत्या सुरापानं स्तेयं गुर्वङ्गनागमः ।**  
> **महान्ति पातकान्य् आहुः संयोगं चैव तैः सह  ॥ ११.५३ ॥**

<div class="js_include" url="/kalpAntaram/smRtiH/manuH/bhAruchiH/11/054_brahmahatyA_surApAnam.md"  newLevelForH1="4" title="भारुचिः"  > </div>


> **अनृतं च समुत्कर्षे राजगामिच पैशुनम् ।**  
> **गुरोश् चाऌईकनिर्बन्धस् समानि ब्रह्महत्यया  ॥ ११.५४ ॥**

<div class="js_include" url="/kalpAntaram/smRtiH/manuH/bhAruchiH/11/055_anRta~n_cha.md"  newLevelForH1="4" title="भारुचिः"  > </div>


> **ब्रह्मोज्झता वेदनिन्दा कौटसाक्ष्यं सुहृद्वधः ।**  
> **गर्हितान्नाज्ययोर् जग्धिः सुरापानसमानि षट् ॥ ११.५५ ॥**  
> **निक्षेपस्यपहरणं नराश्वरजतस्य च ।**  
> **भूमिवज्रमणीनां च रुक्मस्तेयसमं स्मृतम् ॥ ११.५६ ॥**  
> **रेतःसेकः स्वयोन्यासु कुमारीष्व् अन्यजासु च ।**  
> **सख्युः पुत्रस्य च स्त्रीषु गुरुतल्पसमं विदुः  ॥ ११.५७ ॥**

<div class="js_include" url="/kalpAntaram/smRtiH/manuH/bhAruchiH/11/058_retaHsekaH_svayonIShu.md"  newLevelForH1="4" title="भारुचिः"  > </div>


> **गोवधो ऽयाज्यसंयाज्य पारदार्यात्मविक्रयाः ।**  
> **गुरुमातृपितृत्यागः स्वाध्यायाग्नेः सुतस्य च ॥ ११.५८ ॥**  
> **परिवित्तिता चानुजेन परिवेदनम् एव च ।**  
> **तयोर् दानं च कन्यायास् तयोर् एव च याजनम् ॥ ११.५९ ॥**  
> **कन्याया दूषणं चैव वार्धुषित्वं व्रताच् च्युतिः ।**  
> **तटाकारामदाराणाम् अपत्यस्य च विक्रयः ॥ ११.६० ॥**  
> **व्रात्यता बान्धवत्यागो भृत्याध्यापनम् एव च ।**  
> **भृताच् चाध्ययनादानम् अपण्यानां च विक्रयः ॥ ११.६१ ॥**  
> **सव्राकरेष्व् अधीकारो महायन्त्रप्रवर्तनम् ।**  
> **हिंस्रौषधि स्त्रियाजीवो ऽभिचारो मूलकर्म च ॥ ११.६२ ॥**  
> **इन्धनार्थम् अशुष्काणाम् द्रुमाणाम् अवपातनम् ।**  
> **आत्मार्थं च क्रियारम्भो निन्दितान्नादनं तथा ॥ ११.६३ ॥**  
> **अनाहिताग्निता स्त्रैण्यम् ऋणानां चानपक्रिया ।**  
> **असच्छास्त्राधिगमनं कौटिल्यं व्यसनक्रिया ॥ ११.६४ ॥**  
> **धान्यरूप्यपशुस्तेयं मद्यपस्त्रीनिषेवणम् ।**  
> **स्त्रीशूद्रविट्क्षत्रवधो नास्तिक्यं चोपपातकम्  ॥ ११.६५ ॥**

<div class="js_include" url="/kalpAntaram/smRtiH/manuH/bhAruchiH/11/066_dhAnya-kupya-pashusteyam_madyapastrIniShevaNam.md"  newLevelForH1="4" title="भारुचिः"  > </div>


> **ब्राह्मणस्य रुजः कृत्वा घ्नातिर् अघ्नेयमद्ययोः ।**  
> **जैह्म्यं च मैथुनं पुंसि जातिभ्रंशकरं स्मृतम् ॥ ११.६६ ॥**  
> **खरोष्ट्राश्वमृगेभानाम् अजाविकवधस् तथा ।**  
> **संकीर्णकरणं ज्ञेयं मीनाहिमहिषस्य च ॥ ११.६७ ॥**  
> **निन्दितेभ्यो धनादानं वाणिज्यं शूद्रसेवनम् ।**  
> **अपात्रीकरणं ज्ञेयम् असभ्यस्य च भाषणम् ॥ ११.६८ ॥**  
> **कृमिकीटवयोहत्या मद्यानुगतभोजनम् ।**  
> **फलैधःकुसुमस्तेयम् अधैर्यं च मलावहम्  ॥ ११.६९ ॥**

<div class="js_include" url="/kalpAntaram/smRtiH/manuH/bhAruchiH/11/070_kRmi-kITa-vayo-hatyA_madyAnugatabhojanam.md"  newLevelForH1="4" title="भारुचिः"  > </div>


> **एतान्य् एनांसि सर्वाणि यथोक्तानि पृथक् पृथक् ।**  
> **यैर् यैर् व्रतैर् अपोह्यन्ते तानि सम्यङ् निबोधत  ॥ ११.७० ॥**

<div class="js_include" url="/kalpAntaram/smRtiH/manuH/bhAruchiH/11/071_etAny_enAMsi.md"  newLevelForH1="4" title="भारुचिः"  > </div>


> **ब्रह्महा द्वादशाब्दानि कुटींकृत्वा वने वसेत् ।**  
> **भैक्षं चात्मनिवृत्त्यर्थं कृत्वा शवशिरोध्वजम्  ॥ ११.७१ ॥**

<div class="js_include" url="/kalpAntaram/smRtiH/manuH/bhAruchiH/11/072_brahmahA_dvAdasha.md"  newLevelForH1="4" title="भारुचिः"  > </div>


> **लक्ष्यं शस्त्रभृतां वा स्याद् विदुषाम् इच्छयात्महः ।**  
> **प्रास्येद् आत्मानम् अग्नौ वा समिद्धे त्रिर् अवाक्शिराः  ॥ ११.७२ ॥**

<div class="js_include" url="/kalpAntaram/smRtiH/manuH/bhAruchiH/11/073_laxyaM_shastrabhRtAm.md"  newLevelForH1="4" title="भारुचिः"  > </div>


> **यजेत वाश्वमेधेन स्वर्जिता गोसवेन वा ।**  
> **अभिजिद्विश्वजिद्भ्यां वा त्रिवृत्ताग्निष्टुतापि वा ॥ ११.७३ ॥**  
> **जपन् वान्यतमं वेदं योजनानां शतं व्रजेत् ।**  
> **ब्रह्महत्यापनोदाय मितभुङ् नियतेन्द्रियः ॥ ११.७४ ॥**  
> **सर्वस्वं वा वेदविदे ब्राह्मणायोपपादयेत् ।**  
> **धनं वा जीवनायालं गृहं वा सपरिच्छदम् ॥ ११.७५ ॥**  
> **हविष्यभुग् वानुसरेत् प्रतिस्रोतः सरस्वतीम् ।**  
> **जपेद् वा नियताहरस् त्रिर् वै वेदस्य संहिताम्  ॥ ११.७६ ॥**

<div class="js_include" url="/kalpAntaram/smRtiH/manuH/bhAruchiH/11/077_haviShyabhug_vAnusaret.md"  newLevelForH1="4" title="भारुचिः"  > </div>


> **कृतवापनो निवसेद् ग्रामान्ते गोव्रजे ऽपि वा ।**  
> **आश्रमे वृक्षमूले वा गोब्राह्मणहिते रतः  ॥ ११.७७ ॥**

<div class="js_include" url="/kalpAntaram/smRtiH/manuH/bhAruchiH/11/078_kRta-vApano_nivased.md"  newLevelForH1="4" title="भारुचिः"  > </div>


> **ब्राह्मणार्थे गवार्थे वा सद्यः प्राणान् परित्यजन् ।**  
> **मुच्यते ब्रह्महत्याया गोप्ता गोब्राह्मणस्य च  ॥ ११.७८ ॥**

<div class="js_include" url="/kalpAntaram/smRtiH/manuH/bhAruchiH/11/079_brAhmaNArthe_gavArthe.md"  newLevelForH1="4" title="भारुचिः"  > </div>


> **त्र्यवरं प्रतिरोद्धा वा** **सर्वस्वम् अवजित्य वा ।**  
> **विप्रस्य तन्निमित्ते वा प्राणालाभे विमुच्यते  ॥ ११.७९ ॥**

<div class="js_include" url="/kalpAntaram/smRtiH/manuH/bhAruchiH/11/080_trivAram_pratiroddhA.md"  newLevelForH1="4" title="भारुचिः"  > </div>


> **[एवं दृढव्रतो नित्यं ब्रह्मचारी समाहितः ।**  
> **समाप्ते द्वादशे वर्षे ब्रह्महत्याम् व्यपोहति] ॥ ११.८०** ॥  
> **शिष्ट्वा वा भूमिदेवानां नरदेवसमागमे ।**  
> **स्वम् एनो ऽवभृथस्नातो हयमेधे विमुच्यते  ॥ ११.८१ ॥**

<div class="js_include" url="/kalpAntaram/smRtiH/manuH/bhAruchiH/11/082_shiShTvA_vA.md"  newLevelForH1="4" title="भारुचिः"  > </div>


> **धर्मस्य ब्राह्मणो मूलम् अग्रं राजन्य उच्यते ।**  
> **तस्मात् समागमे तेषाम् एनो विख्याप्य शुध्यति  ॥ ११.८२ ॥**

<div class="js_include" url="/kalpAntaram/smRtiH/manuH/bhAruchiH/11/083_dharmasya_brAhmaNo.md"  newLevelForH1="4" title="भारुचिः"  > </div>


> **ब्राह्मणः संभवेनैव देवानाम् अपि दैवतम् ।**  
> **प्रमाणं चैव लोकस्य ब्रह्मात्रैव हि कारणम्  ॥ ११.८३ ॥**

<div class="js_include" url="/kalpAntaram/smRtiH/manuH/bhAruchiH/11/084_brahmaNaH_sambhavenaiva.md"  newLevelForH1="4" title="भारुचिः"  > </div>


> **तेषां वेदविदो ब्रूयुस् त्रयो ऽप्य् एनः सुनिष्कृतिम् ।**  
> **सा तेषां पावनाय स्यात् पवित्रा विदुषां हि वाक्  ॥ ११.८४ ॥**

<div class="js_include" url="/kalpAntaram/smRtiH/manuH/bhAruchiH/11/085_teShAM_vedavido.md"  newLevelForH1="4" title="भारुचिः"  > </div>


> **अतो ऽन्यतमम् आस्थाय विधिं विप्रः समाहितः ।**  
> **ब्रह्महत्याकृतं पापं व्यपोहत्य् आत्मवत्तया  ॥ ११.८५ ॥**

<div class="js_include" url="/kalpAntaram/smRtiH/manuH/bhAruchiH/11/086_ato.anyatamam.md"  newLevelForH1="4" title="भारुचिः"  > </div>


> **हत्वा गर्भम् अविज्ञातम् एतद् एव व्रतं चरेत् ।**  
> **राजन्यवैश्यौ चेजानाव् आत्रेयीम् एव च स्त्रियम्  ॥ ११.८६ ॥**

<div class="js_include" url="/kalpAntaram/smRtiH/manuH/bhAruchiH/11/087_hatvA_garbham.md"  newLevelForH1="4" title="भारुचिः"  > </div>


> **उक्त्वा चैवानृतं साक्ष्ये प्रेतिरुध्य गुरुं तथा ।**  
> **उपहृत्य च निक्षेपं कृत्वा च स्त्रीसुहृद्वधम्  ॥ ११.८७ ॥**

<div class="js_include" url="/kalpAntaram/smRtiH/manuH/bhAruchiH/11/088_uktvA_chaivA-nRtam.md"  newLevelForH1="4" title="भारुचिः"  > </div>


> **इयं विशुद्धिर् उदिता प्रमाप्याकामतो द्विजम् ।**  
> **कामतो ब्राह्मणवधे निष्कृतिर् न विधीयते  ॥ ११.८८ ॥**

<div class="js_include" url="/kalpAntaram/smRtiH/manuH/bhAruchiH/11/089_iyaM_vishuddhir.md"  newLevelForH1="4" title="भारुचिः"  > </div>


> **सुरां पीत्वा द्विजो मोहाद् अग्निवर्णाम् सुरां पिबेत् ।**  
> **तया स काये निर्दग्धे मुच्यते किल्बिषात् ततः  ॥ ११.८९ ॥**

<div class="js_include" url="/kalpAntaram/smRtiH/manuH/bhAruchiH/11/090_surAm_pItvA.md"  newLevelForH1="4" title="भारुचिः"  > </div>


> **गोमूत्रम् अग्निवर्णं वापिबेद् उदकम् एव वा ।**  
> **पयो घृतं वामरणाद् गोशकृद् रसम् एव वा  ॥ ११.९० ॥**

<div class="js_include" url="/kalpAntaram/smRtiH/manuH/bhAruchiH/11/091_gomUtram_agni-varNam.md"  newLevelForH1="4" title="भारुचिः"  > </div>


> **कणान् वा भक्षयेद् अब्दं पिण्याकं वा सकृन् निशि ।**  
> **सुरापानापनुत्त्यर्थं वालवासा जटी ध्वजी  ॥ ११.९१ ॥**

<div class="js_include" url="/kalpAntaram/smRtiH/manuH/bhAruchiH/11/092_kaNAn_vA.md"  newLevelForH1="4" title="भारुचिः"  > </div>


> **सुरा वै मलम् अन्नानां पाप्मा च मलम् उच्यते ।**  
> **तस्माद् ब्राःमणराजन्यौ वैश्यश् च न सुरां पिबेत्  ॥ ११.९२ ॥**

<div class="js_include" url="/kalpAntaram/smRtiH/manuH/bhAruchiH/11/093_surA_vai.md"  newLevelForH1="4" title="भारुचिः"  > </div>


> **गौडी पैष्टी च माध्वी च विज्ञेया त्रिविधा सुरा ।**  
> **यथैवैका तथा सर्वा न पातव्या द्विजोत्तमैः  ॥ ११.९३ ॥**

<div class="js_include" url="/kalpAntaram/smRtiH/manuH/bhAruchiH/11/094_gauDI_paiShTI.md"  newLevelForH1="4" title="भारुचिः"  > </div>


> **यक्षरक्षःपिशाचान्नं मद्यं मांसं सुरासवम् ।**  
> **तद् ब्राह्मणेन नात्तव्यं देवानाम् अश्नता हविः  ॥ ११.९४ ॥**

<div class="js_include" url="/kalpAntaram/smRtiH/manuH/bhAruchiH/11/095_yaxa-raxaH-pishAchAnnam_madyam.md"  newLevelForH1="4" title="भारुचिः"  > </div>


> **अमेध्ये वा पतेन् मत्तो वैदिकं वाप्य् उदाहरेत् ।**  
> **अकार्यम् अन्यत् कुर्याद् वा ब्राह्मणो मदमोहितः  ॥ ११.९५ ॥**

<div class="js_include" url="/kalpAntaram/smRtiH/manuH/bhAruchiH/11/096_amedhye_vA.md"  newLevelForH1="4" title="भारुचिः"  > </div>


> **यस्य कायगतं ब्रह्म मद्येनाप्लाव्यते सकृत् ।**  
> **तस्य व्यपैति ब्राह्मण्यं शूद्रत्वं च स गच्छति  ॥ ११.९६ ॥**

<div class="js_include" url="/kalpAntaram/smRtiH/manuH/bhAruchiH/11/097_yasya_kAyagatam.md"  newLevelForH1="4" title="भारुचिः"  > </div>


> **एषा विचित्राभिहिता सुरापानस्य निष्कृतिः ।**  
> **अत ऊर्ध्वं प्रवक्ष्यामि सुवर्णस्तेयनिष्कृतिम्  ॥ ११.९७ ॥**

<div class="js_include" url="/kalpAntaram/smRtiH/manuH/bhAruchiH/11/098_eShA_vichitrAbhihitA.md"  newLevelForH1="4" title="भारुचिः"  > </div>


> **सुवर्णस्तेयकृद् विप्रो राजानम् अभिगम्य तु ।**  
> **स्वकर्म ख्यापयन् ब्रूयान् मां भवान् अनुशास्त्व् इति ॥ ११.९८ ॥**  
> **गृहीत्वा मुसलं राजा सकृद् धन्यात् तु तं स्वयम् ।**  
> **वधेन शुध्यति स्तेनो ब्राह्मणस् तपसैव वा ॥ ११.९९ ॥**  
> **तपसापनुनुत्सुस् तु सुवर्णस्तेयजं फलम् ।**  
> **चीरवासा द्विजो ऽरण्ये चरेद् ब्रह्महणो व्रतम्  ॥ ११.१०० ॥**

<div class="js_include" url="/kalpAntaram/smRtiH/manuH/bhAruchiH/11/101_tapasApanunutsus_tu.md"  newLevelForH1="4" title="भारुचिः"  > </div>


> **एतैर् व्रतैर् अपोहेत पापं स्तेयकृतां नरः ।**  
> **गुरुस्त्रीगमनीयं तु व्रतैर् एभिर् अपानुदेत्  ॥ ११.१०१ ॥**

<div class="js_include" url="/kalpAntaram/smRtiH/manuH/bhAruchiH/11/102_etair_vratair.md"  newLevelForH1="4" title="भारुचिः"  > </div>


> **गुरुतल्प्य् अभिभाष्यैनस् तप्ते स्वप्याद् अयोमये ।**  
> **सूर्मीं ज्वलन्तीं स्वाश्लिष्येन् (?) मृत्युना स विसुध्यति ॥ ११.१०२ ॥**  
> **स्वयं वा शिश्नवृषणाव् उत्कृत्याधाय चाञ्जलौ ।**  
> **नैरृतीं दिशम् आतिष्ठेद् आ निपाताद् अजिह्मगः ॥ ११.१०३ ॥**  
> **खट्वाङ्गी चीरवासा वा स्मश्रुलो निर्जने वने ।**  
> **प्राजापत्यं चरेत् कृच्छ्रम् अब्दम् एकं समाहितः ॥ ११.१०४ ॥**  
> **चान्द्रायणं वा त्रीन् मासान् अभ्यसेन् नियतेन्द्रियः ।**  
> **हविष्येण यवाग्वा वा गुरुतल्पापनुत्तये  ॥ ११.१०५ ॥**

<div class="js_include" url="/kalpAntaram/smRtiH/manuH/bhAruchiH/11/106_chAndrAyaNaM_vA.md"  newLevelForH1="4" title="भारुचिः"  > </div>


> **एतैर् व्रतैर् अपोहेयुर् महापातकिनो मलान् ।**  
> **उपपातकिनस् त्व् एवं विविधैर् नियमैर् इमैः ॥ ११.१०६ ॥**  
> **उपपातकसंयुक्तो गोघ्नो मासं यवान् पिबेत् ।**  
> **कृतवापो वसेद् गोष्ठे चर्मणा तेन संवृतः ॥ ११.१०७ ॥**  
> **चतुर्थकालम् अश्नीयाद् अक्षारलवणं मितम् ।**  
> **गोमूत्रेण चरेत् स्नानं द्वौ मासौ नियतेन्द्रियः ॥ ११.१०८ ॥**  
> **दिवानुगच्छेत् गास् तास् तु तिष्ठन्न् ऊर्ध्वं रजः पिबेत् ।**  
> **शुश्रूषित्वा नमस्कृत्वा रात्रौ वीरासनो भवेत् ॥ ११.१०९ ॥**  
> **[तिष्ठन्तीष्व् अनुतिष्ठेत् तु व्रजन्तीष्व् अप्य् अनुव्रजेत् ।**  
> **आसीनासु तथासीनो नियतो वीतमत्सरः ॥ ११.११० ॥**  
> **आतुराम् अभिशस्तां वा वौरव्याघ्रादिभिर् भयैः ।**  
> **पतितां पङ्कलग्नां वा सर्वोपायैर् विमोचयेत्] ॥ ११.१११ ॥**  
> **उष्णे वर्षति शीते वा मारुते वाति वा भृशम् ।**  
> **न कुर्वीतात्मनस् त्राणं गोर् अकृत्वा तु शक्तितः ॥ ११.११२ ॥**  
> **आत्मनो यदि वान्येषां गृहे क्षेत्रे ऽथ वा खले ।**  
> **भक्षयन्तीं न कथयेत् पिबन्तं चैव वत्सकम् ॥ ११.११३ ॥**  
> **अनेन विधिना यस् तु गोघ्नो गा अनुगच्छति ।**  
> **स गोहत्याकृतं पापम् त्रिभिर् मासैर् व्यपोहति  ॥ ११.११४ ॥**

<div class="js_include" url="/kalpAntaram/smRtiH/manuH/bhAruchiH/11/115_anena_vidhinA.md"  newLevelForH1="4" title="भारुचिः"  > </div>


> **वृषभैकादशा गाश् च दद्यात् सुचरितव्रतः ।**  
> **अविद्यमाने सर्वस्वं वेदविद्भ्यो निवेदयेत्  ॥ ११.११५ ॥**

<div class="js_include" url="/kalpAntaram/smRtiH/manuH/bhAruchiH/11/116_vRShabhaikAdashA_gAsh.md"  newLevelForH1="4" title="भारुचिः"  > </div>


> **एतद् एव व्रतं कुर्युर् उपपातकिनो द्विजाः ।**  
> **अवकीर्णिवर्ज्यं शुद्ध्यर्थं चान्द्रायणम् अथापि वा  ॥ ११.११६ ॥**

<div class="js_include" url="/kalpAntaram/smRtiH/manuH/bhAruchiH/11/117_etad_eva.md"  newLevelForH1="4" title="भारुचिः"  > </div>


> **अवकीर्णी तु काणेन गर्दभेन चतुष्पथे ।**  
> **पाकयज्ञविधानेन यजेत निरृतिं निशि ॥ ११.११७ ॥**  
> **हुत्वाग्नौ विधिवद् धोमान् अन्ततश् च समेत्य् ऋचा ।**  
> **वातेन्द्रगुरुगह्नीनां जुहुयात् सर्पिषाहुतीः  ॥ ११.११८ ॥**

<div class="js_include" url="/kalpAntaram/smRtiH/manuH/bhAruchiH/11/119_hutvAgnau_vidhivad.md"  newLevelForH1="4" title="भारुचिः"  > </div>


> **कामतो रेतसःसेकं व्रतस्थस्य द्विजन्मनः ।**  
> **अतिक्रमं व्रतस्याहुर् धर्मज्ञा ब्रह्मवादिनः  ॥ ११.११९ ॥**

<div class="js_include" url="/kalpAntaram/smRtiH/manuH/bhAruchiH/11/120_kAmato_retasaH.md"  newLevelForH1="4" title="भारुचिः"  > </div>


> **मारुतं पुरुहूतं च गुरुं पावकम् एव च ।**  
> **चतुरो व्रतिनो ह्य् एति ब्राह्मं तेजो ऽवकीर्णिनः  ॥ ११.१२० ॥**

<div class="js_include" url="/kalpAntaram/smRtiH/manuH/bhAruchiH/11/121_mArutam_puruhUtam.md"  newLevelForH1="4" title="भारुचिः"  > </div>


> **एतस्मिन्न् एनसि प्राप्ते वसित्वा गर्दभाजिनम् ।**  
> **सप्तागारं चरेद् भैक्षं स्वकर्मपरिकीर्तयन् ॥ ११.१२१ ॥**  
> **तेभ्यो लब्धेन भक्षेण वर्तयन्न् एककालिकम् ।**  
> **उपस्पृशंस् त्रिषवणम् अब्देनैकेन शुध्यति  ॥ ११.१२२ ॥**

<div class="js_include" url="/kalpAntaram/smRtiH/manuH/bhAruchiH/11/123_tebhyo_labdhena.md"  newLevelForH1="4" title="भारुचिः"  > </div>


> **जातिभ्रंशकरं कर्म कृत्वान्यतमम् इच्छया । **  
> **चरेत् सान्तपनं कृच्छ्रं प्राजापत्यम् अनिच्छया  ॥ ११.१२३ ॥**

<div class="js_include" url="/kalpAntaram/smRtiH/manuH/bhAruchiH/11/124_jAtibhraMshakara~N_karma.md"  newLevelForH1="4" title="भारुचिः"  > </div>


> **संकरापात्रकृत्यासु मासः शोधनम् ऐन्दवः ।**  
> **मलिनीकरणीयेषु तप्तः स्याद् यावकैस् त्र्यहम्  ॥ ११.१२४ ॥**

<div class="js_include" url="/kalpAntaram/smRtiH/manuH/bhAruchiH/11/125_sankarApAtrakRtyAsu_mAsam.md"  newLevelForH1="4" title="भारुचिः"  > </div>


> **तुरीयो ब्रह्महत्यायाः क्षत्रियस्य वधे स्मृतः ।**  
> **वैस्ये ऽष्टमो ऽंशो वृत्तस्थे शूद्रे ज्ञेयस् तु षोडशः  ॥ ११.१२५ ॥**

<div class="js_include" url="/kalpAntaram/smRtiH/manuH/bhAruchiH/11/126_turIyo_brahmahatyAyAH.md"  newLevelForH1="4" title="भारुचिः"  > </div>


> **अकामतस् तु राजन्यं विनिपात्य द्विजोत्तमः ।**  
> **वृषभैकसहस्रा गा दद्याच् छुद्ध्यर्थम् आत्मनः  ॥ ११.१२६ ॥**

<div class="js_include" url="/kalpAntaram/smRtiH/manuH/bhAruchiH/11/127_akAmatas_tu.md"  newLevelForH1="4" title="भारुचिः"  > </div>


> **त्र्यब्दं चरेद् वा नियतो जटिलो ब्रह्महवर्तम् ।**  
> **वसन् दूरतरे ग्रामाद् वृक्षमूलनिकेतनः  ॥ ११.१२७ ॥**

<div class="js_include" url="/kalpAntaram/smRtiH/manuH/bhAruchiH/11/128_tryabda~n_chared.md"  newLevelForH1="4" title="भारुचिः"  > </div>


> **एतद् एव चरेद् अब्दं प्रायश्चित्तं द्विजोत्तमः ।**  
> **प्रमाप्य वैश्यं वृत्तस्थं दद्याद् वैकशतं गवाम्  ॥ ११.१२८ ॥**

<div class="js_include" url="/kalpAntaram/smRtiH/manuH/bhAruchiH/11/129_etad_eva.md"  newLevelForH1="4" title="भारुचिः"  > </div>


> **प्रमाप्य शूद्रं षण्मासान् एतद् एव व्रतम् चरेत् ।**  
> **वृषभैकादशा वापि दद्याद् विप्राय गाः सिताः  ॥ ११.१२९ ॥**

<div class="js_include" url="/kalpAntaram/smRtiH/manuH/bhAruchiH/11/130_etad_eva.md"  newLevelForH1="4" title="भारुचिः"  > </div>


> **मार्जारनकुलौ हत्वा चाषं मण्डूकम् एव च ।**  
> **श्वगोधोलूककाकांश् च शूद्रहत्याव्रतं चरेत्  ॥ ११.१३० ॥**

<div class="js_include" url="/kalpAntaram/smRtiH/manuH/bhAruchiH/11/131_mArjAra-nakulau_hatvA.md"  newLevelForH1="4" title="भारुचिः"  > </div>


> **पयः पिबेत् त्रिरात्रं वा योजनं वाध्वनो व्रजेत् ।**  
> **उपस्पृशेत् स्रवन्त्यां वा सूक्तं वाब्दैवतं जपेत्  ॥ ११.१३१ ॥**

<div class="js_include" url="/kalpAntaram/smRtiH/manuH/bhAruchiH/11/132_payaH_pibet.md"  newLevelForH1="4" title="भारुचिः"  > </div>


> **अभ्रिं कार्ष्णायसीं दद्यात् सर्पं हत्वा द्विजोत्तमः ।**  
> **पलालभारकं षण्डे सैसकं चैकमाषकम्  ॥ ११.१३२ ॥**

<div class="js_include" url="/kalpAntaram/smRtiH/manuH/bhAruchiH/11/133_abhri~N_kArShNAyasIm.md"  newLevelForH1="4" title="भारुचिः"  > </div>


> **घृतकुम्भं वराहे तु तिलद्रोणं तु तित्तिरिम् ।**  
> **शुकं द्विहायनं वत्सं क्रौञ्चं हत्वा त्रिहायनम् ॥ ११.१३३ ॥**  
> **हत्वा हंसं वलाकां च बकं बर्हिणम् एव च ।**  
> **वानरं श्येनभासौ च स्पर्सयेद् ब्राह्मणाय गाम्  ॥ ११.१३४ ॥**

<div class="js_include" url="/kalpAntaram/smRtiH/manuH/bhAruchiH/11/135_hatvA_haMsam.md"  newLevelForH1="4" title="भारुचिः"  > </div>


> **वासो दद्याद् धयं हत्वा पञ्च नीलान् वृषान् गजम् ।**  
> **अजमेषाव् अनड्वाहं खरं हत्वैकहायनम्  ॥ ११.१३५ ॥**

<div class="js_include" url="/kalpAntaram/smRtiH/manuH/bhAruchiH/11/136_vAso_dadyAd.md"  newLevelForH1="4" title="भारुचिः"  > </div>


> **क्रव्यादांस् तु मृगान् हत्वा** **धेनुं दद्यात् पयस्विनीम्** ।  
> **अक्रव्यादान् वत्सतरीम् उष्ट्रं हत्वा तु कृष्णलम् ॥ ११.१३६ ॥**  
> **जीलकार्मुकबस्तावीन् पृथग् दद्याद् विशुद्धये ।**  
> **चतुर्णाम् अपि वर्णानां नारीर् हत्वानवस्थ्ताः  ॥ ११.१३७ ॥**

<div class="js_include" url="/kalpAntaram/smRtiH/manuH/bhAruchiH/11/138_jIna-kArmuka-bastAvIn_pRthag.md"  newLevelForH1="4" title="भारुचिः"  > </div>


> **दानेन वधनिर्णेकं सर्पादीनाम् अशक्नुवन् ।**  
> **एकैकशश् चरेत् कृच्छ्रं द्विजः पापापनुत्तये  ॥ ११.१३८ ॥**

<div class="js_include" url="/kalpAntaram/smRtiH/manuH/bhAruchiH/11/139_dAnena_vadhanirNekam.md"  newLevelForH1="4" title="भारुचिः"  > </div>


> **अस्थन्वतां तु सत्त्वानां सहस्रस्य प्रमापणे ।**  
> **पूर्णे चानस्य् अनस्थ्नां तु शूद्रहत्याव्रतं चरेत्  ॥ ११.१३९ ॥**

<div class="js_include" url="/kalpAntaram/smRtiH/manuH/bhAruchiH/11/140_asthimatAn_tu.md"  newLevelForH1="4" title="भारुचिः"  > </div>


> **किंचिद् एव तु विप्राय दद्याद् अस्थिमतां वधे ।**  
> **अनस्थ्नां चैव हिंसायां प्राणायामेन शुध्यति  ॥ ११.१४० ॥**

<div class="js_include" url="/kalpAntaram/smRtiH/manuH/bhAruchiH/11/141_ki~n_chid.md"  newLevelForH1="4" title="भारुचिः"  > </div>


> **फलदानं तु वृक्षाणां छेदने जप्यम् ऋक्सतम् ।**  
> **गुल्मवल्लीलतानां च पुष्पितानां च वीरुधाम्  ॥ ११.१४१ ॥**

<div class="js_include" url="/kalpAntaram/smRtiH/manuH/bhAruchiH/11/142_phaladAnAn_tu.md"  newLevelForH1="4" title="भारुचिः"  > </div>


> **अन्नाद्यजानां सत्त्वानां रसजानां च सर्वशः ।**  
> **फलपुष्पोद्भवानां च घृतप्राशो विशोधनम्  ॥ ११.१४२ ॥**

<div class="js_include" url="/kalpAntaram/smRtiH/manuH/bhAruchiH/11/143_annAdyajAnAM_sattvAnAm.md"  newLevelForH1="4" title="भारुचिः"  > </div>


> **कृष्टजानाम् ओषधीनां जातानां च स्वयं वने ।**  
> **वृथालम्भे ऽनुगच्छेद् गां दिनम् एकं पयोव्रतः ॥ ११.१४३ ॥**  
> **एतैर् व्रतैर् अपोह्यम् स्याद् एनो हिंसासमुद्भवम् ।**  
> **ज्ञानाज्ञानकृतं कृत्स्नं शृणुतानाद्यभक्षणे  ॥ ११.१४४ ॥**

<div class="js_include" url="/kalpAntaram/smRtiH/manuH/bhAruchiH/11/145_etair_vratair.md"  newLevelForH1="4" title="भारुचिः"  > </div>


> **अज्ञानाद् वारुणीं पीत्वा संस्कारेणैव शुध्यति ।**  
> **मतिपूर्वम् अनिर्देश्यं प्राणान्तिकम् इति स्थितिः  ॥ ११.१४५ ॥**

<div class="js_include" url="/kalpAntaram/smRtiH/manuH/bhAruchiH/11/146_ajnAnAd_vAruNIm.md"  newLevelForH1="4" title="भारुचिः"  > </div>



> **अपः सुराभाजनस्था मद्यभाण्डस्थितास् तथा ।**  
> **पञ्चरात्रं पिबेत् पीत्वा शङ्खपुष्पीश्रितं पयः  ॥ ११.१४६ ॥**

<div class="js_include" url="/kalpAntaram/smRtiH/manuH/bhAruchiH/11/147_apaH_surAbhAjanasthA.md"  newLevelForH1="4" title="भारुचिः"  > </div>


> **स्पृष्ट्वा दत्त्वा च मदिरां विधिवत् प्रतिगृह्य च ।**  
> **शूद्रोच्छिष्टाश् च पीत्वापः कुशवारि पिबेत् त्र्यहम्  ॥ ११.१४७ ॥**

<div class="js_include" url="/kalpAntaram/smRtiH/manuH/bhAruchiH/11/148_spRShTva_dattvA.md"  newLevelForH1="4" title="भारुचिः"  > </div>


> **ब्राह्मणस् तु सुरापस्य गन्धम् आघ्राय सोमपः ।**  
> **प्राणान् अप्सु त्रिर् आयम्य घृतं प्राश्य विशुद्ध्यति  ॥ ११.१४८ ॥**

<div class="js_include" url="/kalpAntaram/smRtiH/manuH/bhAruchiH/11/149_brAhmaNas_tu.md"  newLevelForH1="4" title="भारुचिः"  > </div>


> **अज्ञानात् प्राश्य विण्मूत्रं सुरासंस्पृष्टम् एव च ।**  
> **पुनः संस्कारम् अर्हन्ति त्रयो वर्णा द्विजातयः  ॥ ११.१४९ ॥**

<div class="js_include" url="/kalpAntaram/smRtiH/manuH/bhAruchiH/11/150_ajnAnAt_prAshya.md"  newLevelForH1="4" title="भारुचिः"  > </div>


> **वपनं मेखला दण्डो भैक्षचर्या व्रतानि च ।**  
> **निवर्तन्ते द्विजातीनां पुनः संस्कारकर्मणि  ॥ ११.१५० ॥**

<div class="js_include" url="/kalpAntaram/smRtiH/manuH/bhAruchiH/11/151_vapanam_mekhalA.md"  newLevelForH1="4" title="भारुचिः"  > </div>


> **अभोज्यानां तु भुक्त्वान्नं स्त्रीशुद्रोच्छिष्टम् एव च ।**  
> **जग्ध्वा मांसम् अभक्ष्यं च सप्तरात्रं यवान् पिबेत्  ॥ ११.१५१ ॥**

<div class="js_include" url="/kalpAntaram/smRtiH/manuH/bhAruchiH/11/152_abhojyAnAn_tu.md"  newLevelForH1="4" title="भारुचिः"  > </div>


> **शुक्तानि च कषायांश् च पीत्वा मेध्यान्य् अपि द्विजः ।**  
> **तावद् भवत्य् अप्रयतो यावत् तन् न व्रजत्य् अधः  ॥ ११.१५२ ॥**

<div class="js_include" url="/kalpAntaram/smRtiH/manuH/bhAruchiH/11/153_shuktAni_cha.md"  newLevelForH1="4" title="भारुचिः"  > </div>


> **विड्वराहख्रोष्ट्राणां गोमयोः कपिकाकयोः ।**  
> **प्राश्य मूत्रपुरीषाणि द्विजश् चान्द्रायणं चरेत्  ॥ ११.१५३ ॥**

<div class="js_include" url="/kalpAntaram/smRtiH/manuH/bhAruchiH/11/154_viDvarAha-kharoShTrANA~N_gomAyoH.md"  newLevelForH1="4" title="भारुचिः"  > </div>


> **शुष्काणि भुक्त्वा मांसानि भौमानि कवकानि च ।**  
> **अज्ञातं चैव सूनास्थम् एतद् एव व्रतं चरेत्  ॥ ११.१५४ ॥**

<div class="js_include" url="/kalpAntaram/smRtiH/manuH/bhAruchiH/11/155_shuShkANi_bhuktvA.md"  newLevelForH1="4" title="भारुचिः"  > </div>


> **क्रव्यादसूकरोष्ट्राणां कुक्कुटानां च भक्षणे ।**  
> **नरकाकखराणां च तप्तकृच्छ्रो विशोधनम्  ॥ ११.१५५ ॥**

<div class="js_include" url="/kalpAntaram/smRtiH/manuH/bhAruchiH/11/156_kravyAda-sUkaroShTrANA~N_kukkuTAnAm.md"  newLevelForH1="4" title="भारुचिः"  > </div>


> **मासिकान्नं तु यो ऽश्नीयाद् असमावर्तको द्विजः ।**  
> **स त्रीण्य् अहान्य् उपवसेद् एकाहं चोदके वसेत्  ॥ ११.१५६ ॥**

<div class="js_include" url="/kalpAntaram/smRtiH/manuH/bhAruchiH/11/157_mAsikAnnan_tu.md"  newLevelForH1="4" title="भारुचिः"  > </div>


> **व्रतचारी तु यो ऽश्नीयान् मधु मांसं कथंचन ।**  
> **स कृत्वा प्राकृतं कृच्छ्रं व्रतसेषं समापयेत्  ॥ ११.१५७ ॥**

<div class="js_include" url="/kalpAntaram/smRtiH/manuH/bhAruchiH/11/158_brahmachArI_tu.md"  newLevelForH1="4" title="भारुचिः"  > </div>


> **बिडालकाकाखुच्छिष्टं जग्ध्वाश्वनकुलस्य च ।**  
> **केशकीटावपन्नं च पिबेद् ब्रह्मसुवर्चलाम्  ॥ ११.१५८ ॥**

<div class="js_include" url="/kalpAntaram/smRtiH/manuH/bhAruchiH/11/159_biDAla-kAkAkhUchChiShTa~n_jagdhvA.md"  newLevelForH1="4" title="भारुचिः"  > </div>


> **अभोज्यम् अन्नं नत्तव्यम् आत्मनः सुद्धिम् इच्छता ।**  
> **अज्ञातजग्धम् उद्गार्यं शोध्यं वाप्याशु शोधनैः ॥ ११.१५९ ॥**  
> **एषो ऽनाद्यादनस्योक्तो व्रतानां विविधो विधिः ।**  
> **स्तेयदोषापहर्तॄणां व्रतानां श्रूयतां विधिः  ॥ ११.१६० ॥**

<div class="js_include" url="/kalpAntaram/smRtiH/manuH/bhAruchiH/11/161_eSho.anAdyAdanasyokto.md"  newLevelForH1="4" title="भारुचिः"  > </div>


> **धान्यान्नधनचौर्याणि कृत्वा कामाद् द्विजोत्तमः ।**  
> **स्वजातीयगृहाद् एव कृच्छ्राब्देन विशुध्यति  ॥ ११.१६१ ॥**

<div class="js_include" url="/kalpAntaram/smRtiH/manuH/bhAruchiH/11/162_dhAnyAnna-dhanachauryANi_kRtvA.md"  newLevelForH1="4" title="भारुचिः"  > </div>


> **मनुष्याणां तु हरणे स्त्रीणां क्षेत्रगृहस्य च ।**  
> **कूपवापिजलानां च शुद्धिश् चान्द्रायणं स्मृतम्  ॥ ११.१६२ ॥**

<div class="js_include" url="/kalpAntaram/smRtiH/manuH/bhAruchiH/11/163_manuShyANAn_tu.md"  newLevelForH1="4" title="भारुचिः"  > </div>


> **द्रव्याणाम् अल्पसाराणां स्तेयं कृत्वान्यवेश्मतः ।**  
> **चरेत् सान्तपनं कृच्छ्रं तन् निर्यात्य् आत्मशुद्धये  ॥ ११.१६३ ॥**

<div class="js_include" url="/kalpAntaram/smRtiH/manuH/bhAruchiH/11/164_dravyANAm_alpa-sArANAm.md"  newLevelForH1="4" title="भारुचिः"  > </div>


> **भक्ष्यभोज्यापहरणे यानशय्यासनस्य च ।**  
> **पुष्पमूलफलानां च पञ्चगव्यं विशोधनम्  ॥ ११.१६४ ॥**

<div class="js_include" url="/kalpAntaram/smRtiH/manuH/bhAruchiH/11/165_bhaxya-bhojyApaharaNe_yAna-shayyAsanasya.md"  newLevelForH1="4" title="भारुचिः"  > </div>


> **तृणकाष्ठद्रुमाणां च शुष्कान्नस्य गुडस्य च ।**  
> **चेलचर्मामिषाणां च त्रिरात्रं स्याद् अभोजनम्  ॥ ११.१६५ ॥**

<div class="js_include" url="/kalpAntaram/smRtiH/manuH/bhAruchiH/11/166_tRNa-kAShTha-drumANA~n_cha.md"  newLevelForH1="4" title="भारुचिः"  > </div>


> **मणिमुक्ताप्रवालानां ताम्रस्य रजतस्य च ।**  
> **अयःकांस्योपलानां च द्वादशाहं कणान्नता  ॥ ११.१६६ ॥**

<div class="js_include" url="/kalpAntaram/smRtiH/manuH/bhAruchiH/11/167_maNi-muktA-pravAlAnAn_tAmrasya.md"  newLevelForH1="4" title="भारुचिः"  > </div>


> **कार्पासकीटजीर्णानां द्विसफैकशफस्य च ।**  
> **पक्षिगन्धौषधीनां च रज्ज्वाश् चैव त्र्यहं पयः  ॥ ११.१६७ ॥**

<div class="js_include" url="/kalpAntaram/smRtiH/manuH/bhAruchiH/11/168_kArpAsa-kITajorNAnAn_dvishaphaikashaphasya.md"  newLevelForH1="4" title="भारुचिः"  > </div>


> **एतैर् व्रतैर् अपोहेत पापं स्तेयकृतं द्विजः ।**  
> **अगम्यागमनीयं तु व्रतैर् एभिर् अपानुदेत् ॥ ११.१६८ ॥**  
> **गुरुतल्पव्रतं कुर्याद् रेतः सिक्त्वा स्वयोनिषु ।**  
> **सख्युः पुत्रस्य च स्त्रीषु कुमारीष्व् अन्त्यजासु च  ॥ ११.१६९ ॥**

<div class="js_include" url="/kalpAntaram/smRtiH/manuH/bhAruchiH/11/170_gurutalpavrata~N_kuryAd.md"  newLevelForH1="4" title="भारुचिः"  > </div>


> **पैतृष्वसेयीं भगिनीं स्वस्रीयां मातुर् एव च ।**  
> **मातुश् च भ्रातुस् तनयां गत्वा चान्द्रायणं चरेत् ॥ ११.१७० ॥**  
> **एतास् तिस्रस् तु भार्यार्थे नोपयच्छेत् तु बुद्धिमान् ।**  
> **ज्ञातित्वेनानुपेयास् ताः पतति ह्य् उपयन्न् अधः  ॥ ११.१७१ ॥**

<div class="js_include" url="/kalpAntaram/smRtiH/manuH/bhAruchiH/11/172_etAs_tisras.md"  newLevelForH1="4" title="भारुचिः"  > </div>


> **अमानुषीषु पुरुष उदक्यायां अयोनिषु ।**  
> **रेतः सिक्त्वा जले चैव कृच्छ्रं सान्तपनं चरेत्  ॥ ११.१७२ ॥**

<div class="js_include" url="/kalpAntaram/smRtiH/manuH/bhAruchiH/11/173_amAnuShIShU_puruSha.md"  newLevelForH1="4" title="भारुचिः"  > </div>


> **मैथुनं तु समासेव्य पुंसि योषिति वा द्विजः ।**  
> **गोयाने ऽप्सु दिवा चैव सवासाः स्नानम् आचरेत्  ॥ ११.१७३ ॥**

<div class="js_include" url="/kalpAntaram/smRtiH/manuH/bhAruchiH/11/174_maithunan_tu.md"  newLevelForH1="4" title="भारुचिः"  > </div>


> **चण्डालान्त्यस्त्रियो गत्वा भुक्त्वा च प्रतिगृह्य च ।**  
> **पतत्य् अज्ञानतो विप्रो ज्ञानात् साम्यं तु गच्छति  ॥ ११.१७४ ॥**

<div class="js_include" url="/kalpAntaram/smRtiH/manuH/bhAruchiH/11/175_chaNDAlAntyastriyo_gatvA.md"  newLevelForH1="4" title="भारुचिः"  > </div>


> **विप्रदुष्टां स्त्रियं भर्ता निरुन्ध्याद् एकवेश्मनि ।**  
> **यत् पुंसः परदारेषु तच् चैनां चारयेद् व्रतम् ॥ ११.१७५ ॥**  
> **सा चेत् पुनः प्रदुष्येत् तु सदृशेनोपमन्त्रिता ।**  
> **कृच्छ्रं चान्द्रायणं चैव तद् अस्याः पावनं स्मृतम्  ॥ ११.१७६ ॥**

<div class="js_include" url="/kalpAntaram/smRtiH/manuH/bhAruchiH/11/177_sA_chet.md"  newLevelForH1="4" title="भारुचिः"  > </div>


> **यत् करोत्य् एकरात्रेण वृषलीसेवनाद् द्विजः ।**  
> **तद् भैक्षभुग् जपन् नित्यं त्रिभिर् वर्षैर् व्यपोहति  ॥ ११.१७७ ॥**

<div class="js_include" url="/kalpAntaram/smRtiH/manuH/bhAruchiH/11/178_yat_karoty.md"  newLevelForH1="4" title="भारुचिः"  > </div>


> **एषा पापकृताम् उक्ता चतुर्णाम् अपि निष्कृतिः ।**  
> **पतितैः संप्रयुक्तानाम् इमाः शृणुत निष्कृतीः ॥ ११.१७८ ॥**  
> **संवत्सरेण पतति पतितेन सहाचरन् ।**  
> **याजनाध्यापनाद् यौनान् न तु यानाशनासनात्  ॥ ११.१७९ ॥**

<div class="js_include" url="/kalpAntaram/smRtiH/manuH/bhAruchiH/11/180_saMvatsareNa_patati.md"  newLevelForH1="4" title="भारुचिः"  > </div>


> **यो येन पतितेनैषां संसर्गं याति मानवः ।**  
> **स तस्यैव व्रतं कुर्यात् तत्संसर्गविशुद्धये  ॥ ११.१८० ॥**

<div class="js_include" url="/kalpAntaram/smRtiH/manuH/bhAruchiH/11/181_yo_yena.md"  newLevelForH1="4" title="भारुचिः"  > </div>


> **पतितस्योदकं कार्यं सपिण्डैर् बान्धवैर् बहिः ।**  
> **निन्दिते ऽहनि सायाह्णे ज्ञात्यृत्विग्गुरुसंनिधौ  ॥ ११.१८१ ॥**

<div class="js_include" url="/kalpAntaram/smRtiH/manuH/bhAruchiH/11/182_patitasyodaka~N_kAryam.md"  newLevelForH1="4" title="भारुचिः"  > </div>


> **दासी घटम् अपां पूर्णं पर्यस्येत् प्रेतवत् सदा।**  
> **अहोरात्रं उपासीरन्न् अशौचं बान्धवैः सह ॥ ११.१८२ ॥**  
> **निवर्तेरंश् च तस्मात् तु संभाषणसहासने ।**  
> **दायाद्यस्य प्रदानं च यात्रा चैव हि लौकिकी ॥ ११.१८३ ॥**  
> **ज्येष्ठता च निवर्तेत ज्येष्ठावाप्यं च यद् धनम् ।**  
> **ज्येष्ठांशं प्राप्नुयाच् चास्य यवीयान् गुणतो ऽधिकः ॥ ११.१८४ ॥**  
> **प्रायश्चित्ते तु चरिते पूर्णकुम्भम् अपां नवम् ।**  
> **तेनैव सार्धं प्रास्येयुः स्नात्वा पुण्ये जलाशये ॥ ११.१८५ ॥**  
> **स त्व् अप्सु तं घटं प्रास्य प्रविश्य भवनं स्वकम् ।**  
> **सर्वाणि ज्ञातिकार्याणि यथा पूर्वं समाचरेत्  ॥ ११.१८६ ॥**

<div class="js_include" url="/kalpAntaram/smRtiH/manuH/bhAruchiH/11/187_sa_tv.md"  newLevelForH1="4" title="भारुचिः"  > </div>


> **एतम् एव विधिं कुर्याद् योषित्सु पतितास्व् अपि ।**  
> **वस्त्रान्नपानं देयं तु वसेयुश् च गृहान्तिके  ॥ ११.१८७ ॥**

<div class="js_include" url="/kalpAntaram/smRtiH/manuH/bhAruchiH/11/188_etad_eva.md"  newLevelForH1="4" title="भारुचिः"  > </div>


> **एनस्विभिर् अनिर्णिक्तैर् नार्थं किंचित् सहाचरेत् ।**  
> **कृतनिर्णेजनांश् चैव न जुगुप्सेत कर्हिचित्  ॥ ११.१८८ ॥**

<div class="js_include" url="/kalpAntaram/smRtiH/manuH/bhAruchiH/11/189_enasvibhir_anirNiktair.md"  newLevelForH1="4" title="भारुचिः"  > </div>


> **बालघ्नांश् च कृतघ्नांश् च विशुद्धान् अपि धर्मतः ।**  
> **शरणागतहन्तॄंश् च स्त्रीहन्तॄंश् च न संवसेत्  ॥ ११.१८९ ॥**

<div class="js_include" url="/kalpAntaram/smRtiH/manuH/bhAruchiH/11/190_bAlaghnAMsh_cha.md"  newLevelForH1="4" title="भारुचिः"  > </div>


> **येषां द्विजानां सावित्री नानूच्येत यथाविधि ।**  
> **तांश् चारयित्वा त्रीन् कृच्छ्रान् यथाविध्य् उपनाययेत्  ॥ ११.१९० ॥**

<div class="js_include" url="/kalpAntaram/smRtiH/manuH/bhAruchiH/11/191_yeShAn_dvijAnAm.md"  newLevelForH1="4" title="भारुचिः"  > </div>


> **प्रायश्चित्तं चिकीर्षन्ति विकर्मस्थास् तु ये द्विजाः ।**  
> **ब्रह्मणा च परित्यक्तास् तेषाम् अप्य् एतद् आदिशेत्  ॥ ११.१९१ ॥**

<div class="js_include" url="/kalpAntaram/smRtiH/manuH/bhAruchiH/11/192_prAyashchitta~n_chikIrShanti.md"  newLevelForH1="4" title="भारुचिः"  > </div>


> **यद् गर्हितेनार्जयन्ति कर्मणा ब्राह्मणा धनम् ।**  
> **तस्योत्सर्गेण शुध्यन्ति जप्येन तपसैव च  ॥ ११.१९२ ॥**

<div class="js_include" url="/kalpAntaram/smRtiH/manuH/bhAruchiH/11/193_yad_garhitenA-rjayanti.md"  newLevelForH1="4" title="भारुचिः"  > </div>


> **जपित्वा त्रीणि सावित्र्याः सहस्राणि समाहितः ।**  
> **मासं गोष्ठे पयः पीत्वा मुच्यते ऽसत्प्रतिग्रहात्  ॥ ११.१९३ ॥**

<div class="js_include" url="/kalpAntaram/smRtiH/manuH/bhAruchiH/11/194_japitvA_trINi.md"  newLevelForH1="4" title="भारुचिः"  > </div>


> **उपवासकृशं तं तु गोव्रतात् पुनर् आगतम् ।**  
> **प्रणतं प्रति पृच्छेयुः साम्यं सौम्येच्छसीति किम् ॥ ११.१९४ ॥**  
> **सत्यम् उक्त्वा तु विप्रेषु विकिरेद् यवसं गवाम् ।**  
> **गोभिः प्रवर्तिते तीर्थे कुर्युस् तस्य परिग्रहम्  ॥ ११.१९५ ॥**

<div class="js_include" url="/kalpAntaram/smRtiH/manuH/bhAruchiH/11/196_satyam_uktvA.md"  newLevelForH1="4" title="भारुचिः"  > </div>


> **व्रात्यानां याजनं कृत्वा परेषाम् अन्त्यकर्म च ।**  
> **अभिचारम् अहीनं च त्रिभिः कृच्छ्रैर् विशुध्यति  ॥ ११.१९६ ॥**

<div class="js_include" url="/kalpAntaram/smRtiH/manuH/bhAruchiH/11/197_vrAtyAnAM_yAjanam.md"  newLevelForH1="4" title="भारुचिः"  > </div>

> **शरणागतं परित्यज्य वेदं विप्लाव्य च द्विजः ।**  
> **संवत्सरं यवाहारस् तत्पापम् अपसेधति  ॥ ११.१९७ ॥**

<div class="js_include" url="/kalpAntaram/smRtiH/manuH/bhAruchiH/11/198_sharaNAgatam_parityajya.md"  newLevelForH1="4" title="भारुचिः"  > </div>


> **श्वसृगालखरैर् दष्टो ग्राम्यैः क्रव्याद्भिर् एव च ।**  
> **नराश्वोष्ट्रवराहैश् च प्राणायामेन शुध्यति ॥ ११.१९८ ॥**  
> **षष्ठान्नकालता मासं संहिताजप एव वा ।**  
> **होमाश् च शाकला नित्यम् अपाङ्क्त्यानां विशोधनम्  ॥ ११.१९९ ॥**

<div class="js_include" url="/kalpAntaram/smRtiH/manuH/bhAruchiH/11/200_ShaShThAnnakAlatA_mAsam.md"  newLevelForH1="4" title="भारुचिः"  > </div>


> **उष्ट्रयानं समारुह्य खरयानं तु कामतः ।**

दण्डापूपिकया चोष्ट्रखरयोर् अव्यवधान एतद् एव स्यात्, ईषद् अधिकं वा ।

> **स्नात्वा च विप्रो दिग्वासाः प्राणायामेन शुध्यति ॥ ११.२०० ॥**  
> **विनाद्भिर् अप्सु वानार्थः शरीरं संनिषेव्य तु ।**  
> **सचेदो जलम् आप्लुत्य गाम् आलभ्य विशुध्यति  ॥ ११.२०१ ॥**

<div class="js_include" url="/kalpAntaram/smRtiH/manuH/bhAruchiH/11/202_vinAdbhir_apsu.md"  newLevelForH1="4" title="भारुचिः"  > </div>


> **वेदोदितानां नित्यानां कर्मणां समतिक्रमे ।**  
> **स्नातकव्रतलोपे च प्रायश्चित्तम् अभोजनम्  ॥ ११.२०२ ॥**

<div class="js_include" url="/kalpAntaram/smRtiH/manuH/bhAruchiH/11/203_vedoditAnAn_nityAnAm.md"  newLevelForH1="4" title="भारुचिः"  > </div>


> **हुङ्कारं ब्राह्मणस्योक्त्वा त्वंकारं च गरीयसः ।**  
> **स्नात्वानश्नन्न् अहः शेषम् अभिवाद्य प्रसादयेत्  ॥ ११.२०३ ॥**

<div class="js_include" url="/kalpAntaram/smRtiH/manuH/bhAruchiH/11/204_hunkAram_brAhmaNasyoktvA.md"  newLevelForH1="4" title="भारुचिः"  > </div>


> **ताडयित्वा तृणेनापि कण्ठे वाबध्य वाससा ।**  
> **विवादे वा विनिर्जित्य प्रणिपत्य प्रसादयेत्  ॥ ११.२०४ ॥**

<div class="js_include" url="/kalpAntaram/smRtiH/manuH/bhAruchiH/11/205_tADayitvA_tRNenA-pi.md"  newLevelForH1="4" title="भारुचिः"  > </div>


> **अवगूर्य त्व् अब्दशतं सहस्रम् अभिहत्य च ।**  
> **जिघांसया ब्राह्मणस्य नरकं प्रतिपद्यते  ॥ ११.२०५ ॥**

<div class="js_include" url="/kalpAntaram/smRtiH/manuH/bhAruchiH/11/206_avagUrya_tv.md"  newLevelForH1="4" title="भारुचिः"  > </div>


> **शोणितं यावतः पांसून् संगृह्णाति महीतले ।**  
> **तावन्त्य् अब्दसहस्राणि तत्कर्ता नरके वसेत्  ॥ ११.२०६ ॥**

<div class="js_include" url="/kalpAntaram/smRtiH/manuH/bhAruchiH/11/207_shoNitaM_yAvataH.md"  newLevelForH1="4" title="भारुचिः"  > </div>


> **अवगूर्य चरेत् कृच्छ्रं अतिकृच्छ्रं निपातने ।**  
> **कृच्छ्रातिकृच्छ्रौ कुर्वीत विप्रस्योत्पाद्य शोणितम्  ॥ ११.२०७ ॥**

<div class="js_include" url="/kalpAntaram/smRtiH/manuH/bhAruchiH/11/208_avagUrya_charet.md"  newLevelForH1="4" title="भारुचिः"  > </div>


> **अनुक्तनिष्कृतीनां तु पापानाम् अपनुत्तये ।**  
> **शक्तिं चावेक्ष्य पापं च प्रायश्चित्तं प्रकल्पयेत्  ॥ ११.२०८ ॥**

<div class="js_include" url="/kalpAntaram/smRtiH/manuH/bhAruchiH/11/209_anuktaniShkRtInAn_tu.md"  newLevelForH1="4" title="भारुचिः"  > </div>


> **यैर् यैर् पुपायैर् एनांसि मानवो व्यपकर्षति ।**  
> **तान् वो ह्य् उपायान् वक्ष्यामि देवर्षिपितृसेवितान्  ॥ ११.२०९ ॥**

<div class="js_include" url="/kalpAntaram/smRtiH/manuH/bhAruchiH/11/210_yair_abhyupAyair.md"  newLevelForH1="4" title="भारुचिः"  > </div>


> **त्र्यहं प्रातस् त्र्यहं सायं त्र्यहम् अद्याद् अयाचितम् ।**  
> **त्र्यहं परं च नाश्नीयात् प्राजापत्यं चरन् द्विजः ॥ ११.२१० ॥**  
> **गोमूत्रं गोमयं क्षीरं दधि सर्पिः कुशोदकम् ।**  
> **एकरात्रोपवासश् च कृच्छ्रं सान्तपनं स्मृतम्  ॥ ११.२११ ॥**

<div class="js_include" url="/kalpAntaram/smRtiH/manuH/bhAruchiH/11/212_gomUtra~N_gomayam.md"  newLevelForH1="4" title="भारुचिः"  > </div>


> **एकैकं ग्रासम् अश्नीयात् त्र्यहाणि त्रीणि पूर्ववत् ।**  
> **त्र्यहं चोपवसेद् अन्त्यम् अतिकृच्छ्रं चरन् द्विजः ॥ ११.२१२ ॥**  
> **तप्तकृच्छ्रं चरन् विप्रो जलक्षीरघृतानिलान् ।**  
> **प्रति त्र्यहं पिबेद् उष्णान् सकृत्स्नायी समाहितः ॥ ११.२१३ ॥**  
> **यतात्मनो ऽप्रमत्तस्य द्वादशाहम् अभोजनम् ।**  
> **पराको नाम कृच्छ्रो ऽयं सर्वपापापनोदनः  ॥ ११.२१४ ॥**

<div class="js_include" url="/kalpAntaram/smRtiH/manuH/bhAruchiH/11/215_yatAtmano.apramattasya.md"  newLevelForH1="4" title="भारुचिः"  > </div>


> **एकैकं ह्रासयेत् पिण्डं कृष्णे शुक्ले च वर्धयेत् ।**  
> **उपस्पृशंस् त्रिषवणम् एतच् चान्द्रायणं स्मृतम् ॥ ११.२१५ ॥**  
> **एतम् एव विधिं कृत्स्नम् आचरेद् यवमध्यमे ।**  
> **शुक्लपक्षादिनियतश् चरंश् चान्द्रायणं व्रतम् ॥ ११.२१६ ॥**  
> **अष्टाव् अष्टौ समश्नीयात् पिण्डान् मध्यंदिने स्थिते ।**  
> **[नियतात्मा हविष्याशी यतिचान्द्रायणं चरन् ॥ ११.२१७ ॥**  
> **चतुरः प्रातर् अश्नीयात् पिण्डान् विप्रः समाहितः] ।**  
> **चतुरो ऽस्तमिते सूर्ये शिशुचान्द्रायणं स्मृतम् ॥ ११.२१८ ॥**  
> **यथा कथंचित् पिण्डानां तिस्रो ऽशीतीः समाहितः ।**  
> **मासेनाश्नन् हविष्यस्य चन्द्रस्यैति सलोकताम् ॥ ११.२१९ ॥**  
> **एतद् रुद्रास् तथादित्या वसवश् चाचरन् व्रतम् ।**  
> **सर्वाकुशलमोक्षाय मरुतश् च महर्षिभिः ॥ ११.२२० ॥**  
> **महाव्याहृतिभिर् होमः कर्तव्यः स्वयम् अन्वहम् ।**  
> **अहिंसा सत्यम् अक्रोधम् आर्जवं च समाचरेत् ॥ ११.२२१ ॥**  
> **त्रिर् अह्नि त्रिर् निशायां च सवासा जलम् आविशेत् ।**  
> **स्त्रीशूद्रपतितांश् चैव नाभिभाषेत कर्हिचित् ॥ ११.२२२ ॥**  
> **स्थानासनाभ्यां विहरेद् अशक्तो ऽधः सयीत वा ।**  
> **ब्रह्मचारी व्रती च स्याद् गुरुदेवद्विजार्चकः ॥ ११.२२३ ॥**  
> **सावित्रीं च जपेन् नित्यं पवित्राणि च शक्तितः ।**  
> **सर्वेष्व् एव व्रतेष्व् एवं प्रायश्चित्तार्थम् आदृतः ॥ ११.२२४ ॥**  
> **एतैर् द्विजातयः शोध्या व्रतैर् आविष्कृतैनसः ।**  
> **अनाविष्कृतपापांस् तु मन्त्रैर् होमैर् विशोधनैः॥ ११.२२५ ॥**

<div class="js_include" url="/kalpAntaram/smRtiH/manuH/bhAruchiH/11/226_etair_dvijAtayaH.md"  newLevelForH1="4" title="भारुचिः"  > </div>


> **ख्यापनेनानुतापेन तपसाध्ययनेन च ।**  
> **पापकृन् मुच्यते पापात् तथा दानेन चापदि  ॥ ११.२२६ ॥**

<div class="js_include" url="/kalpAntaram/smRtiH/manuH/bhAruchiH/11/227_khyApanenAnutApena_tapasAdhyayanena.md"  newLevelForH1="4" title="भारुचिः"  > </div>


> **यथा यथा नरो ऽधर्मं स्वयं कृत्वानुभाषते ।**  
> **तथा तथा त्वचेवाहिस् तेनाधर्मेण मुच्यते  ॥ ११.२२७ ॥**

<div class="js_include" url="/kalpAntaram/smRtiH/manuH/bhAruchiH/11/229_yathA_yathA.md"  newLevelForH1="4" title="भारुचिः"  > </div>


> **कृत्वा पापं हि संतप्य तस्मात् पापात् प्रमुच्यते ।**  
> **नैतत् कुर्यात् पुनर् इति निवृत्त्या शुध्यते नरः  ॥ ११.२२८ ॥**

<div class="js_include" url="/kalpAntaram/smRtiH/manuH/bhAruchiH/11/230_kRtvA_pApam.md"  newLevelForH1="4" title="भारुचिः"  > </div>


> **एवं संचिन्त्य मनसा प्रेत्य कर्मफलोदयम् ।**  
> **मनोवाङ्मूर्तिभिर् नित्यं शुभं कर्म समाचरेत्  ॥ ११.२२९ ॥**

<div class="js_include" url="/kalpAntaram/smRtiH/manuH/bhAruchiH/11/231_evaM_sanchintya.md"  newLevelForH1="4" title="भारुचिः"  > </div>


> **अज्ञानाद् यदि वा ज्ञानात् कृत्वा कर्म विगर्हितम् ।**  
> **तस्माद् विमुक्तिम् अन्विच्छन् द्वितीयं न समाचरेत्  ॥ ११.२३० ॥**

<div class="js_include" url="/kalpAntaram/smRtiH/manuH/bhAruchiH/11/232_ajnAnAd_yadi.md"  newLevelForH1="4" title="भारुचिः"  > </div>


> **यस्मिन् कर्मण्य् अस्य कृते मनसः स्याद् अलाघवम् ।**  
> **तस्मिंस् तावत् तपः कुर्याद् यावत् तुष्टिकरं भवेत्  ॥ ११.२३१ ॥**

<div class="js_include" url="/kalpAntaram/smRtiH/manuH/bhAruchiH/11/233_yasmin_karmaNy.md"  newLevelForH1="4" title="भारुचिः"  > </div>


> **तपोमूलम् इदं सर्वं दैवमानुषकं सुखम् ।**  
> **तपोमध्यं बुधैः प्रोक्तं तपोऽन्तं वेददर्शनात्  ॥ ११.२३२ ॥**

<div class="js_include" url="/kalpAntaram/smRtiH/manuH/bhAruchiH/11/234_tapomUlam_idam.md"  newLevelForH1="4" title="भारुचिः"  > </div>


> **ब्राह्मणस्य तपो ज्ञानं तपः क्षत्रस्य रक्षणम् ।**  
> **वैश्यस्य तु तपो वार्त्ता तपः शूद्रस्य सेवनम्  ॥ ११.२३३ ॥**

<div class="js_include" url="/kalpAntaram/smRtiH/manuH/bhAruchiH/11/235_brAhmaNasya_tapo.md"  newLevelForH1="4" title="भारुचिः"  > </div>


> **ऋषयः शंसितात्मानः फलमूलानिलाशनाः ।**  
> **तपसैव प्रपश्यन्ति त्र्यैलोक्यं (?) सचराचरम्  ॥ ११.२३४ ॥**

<div class="js_include" url="/kalpAntaram/smRtiH/manuH/bhAruchiH/11/236_RShayaH_saMyatAtmAnaH.md"  newLevelForH1="4" title="भारुचिः"  > </div>


> **औषधान्य् अगदो विद्या दैवा च विविधा स्थितिः ।**  
> **तपसैव प्रसिद्ध्यन्ति तपस् तेषां हि साधनम् ॥ ११.२३५ ॥**  
> **यद् दुस्तरं यद् दुरापं यद् दुर्गं यच् च दुष्करम् ।**  
> **सर्वं तु तपसा साध्यं तपो हि दुरतिक्रमम्  ॥ ११.२३६ ॥**

<div class="js_include" url="/kalpAntaram/smRtiH/manuH/bhAruchiH/11/238_yad_dustaram.md"  newLevelForH1="4" title="भारुचिः"  > </div>


> **महापातकिनश् चैव शेषाश् चाकार्यकारिणः ।**  
> **तपसैव सुतप्तेन मुच्यन्ते किल्बिषात् ततः  ॥ ११.२३७ ॥**

<div class="js_include" url="/kalpAntaram/smRtiH/manuH/bhAruchiH/11/239_mahApAtakinash_chaiva.md"  newLevelForH1="4" title="भारुचिः"  > </div>


> **कीटाश् चैव पतङ्गाश् च पसवश् च वयांसि च ।**  
> **स्थावराणि च भूतानि दिवं यान्ति तपोबलात्  ॥ ११.२३८ ॥**

<div class="js_include" url="/kalpAntaram/smRtiH/manuH/bhAruchiH/11/240_kItAsh_chA-hi-patangAsh.md"  newLevelForH1="4" title="भारुचिः"  > </div>


> **यत् किंचिद् एनः कुर्वन्ति मनोवाङ्मूर्तिभिर् जनाः ।**  
> **तत् सर्वं निर्धहन्त्य् आशु तपसैव तपोधनाः  ॥ ११.२३९ ॥**

<div class="js_include" url="/kalpAntaram/smRtiH/manuH/bhAruchiH/11/241_yat_kim.md"  newLevelForH1="4" title="भारुचिः"  > </div>


> **तपसैव विशुद्धस्य ब्राह्मणस्य दिवौकसः ।**  
> **इज्याश् च प्रतिगृह्णन्ति कामान् संवर्धयन्ति च  ॥ ११.२४० ॥**

<div class="js_include" url="/kalpAntaram/smRtiH/manuH/bhAruchiH/11/242_tapasaiva_vishuddhasya.md"  newLevelForH1="4" title="भारुचिः"  > </div>


> **प्रजापतिर् इदं शास्त्रं तपसैवासृजत् प्रभुः ।**  
> **तथैव वेदान् ऋषयस् तपसा प्रतिपेदिरे  ॥ ११.२४१ ॥**

<div class="js_include" url="/kalpAntaram/smRtiH/manuH/bhAruchiH/11/243_prajApatir_idam.md"  newLevelForH1="4" title="भारुचिः"  > </div>


> **इत्य् एवं तपसो देवा महाभाग्यं प्रचक्षते ।**  
> **सर्वस्यास्य प्रपश्यन्तस् तपसः पुण्यम् उत्तमम्  ॥ ११.२४२ ॥**

<div class="js_include" url="/kalpAntaram/smRtiH/manuH/bhAruchiH/11/244_ity_etat.md"  newLevelForH1="4" title="भारुचिः"  > </div>


> **वेदाभ्यासो ऽन्वहं शक्त्या महायज्ञक्रिया क्षमा ।**  
> **नाशयन्त्य् आशु पापानि महापातकजान्य् अपि  ॥ ११.२४३ ॥**

<div class="js_include" url="/kalpAntaram/smRtiH/manuH/bhAruchiH/11/245_vedAbhyAso.anvaham.md"  newLevelForH1="4" title="भारुचिः"  > </div>


> **यथैधस् तेजसा वह्निः प्राप्तं निर्दहति क्षणात् ।**  
> **तथा ज्ञानाग्निना पापं कृत्स्नं दहति वेदवित्  ॥ ११.२४४ ॥**

<div class="js_include" url="/kalpAntaram/smRtiH/manuH/bhAruchiH/11/246_yathaidhas_tejasA.md"  newLevelForH1="4" title="भारुचिः"  > </div>


> **सव्याहृतिकाः सप्रणवाः प्राणायामास् तु षोषश ।**  
> **अपि भ्रूणहणं मासात् पुनन्त्य् अहर् अहः कृताः  ॥ ११.२४५ ॥**

<div class="js_include" url="/kalpAntaram/smRtiH/manuH/bhAruchiH/11/248_sa-vyAhRti-praNavakAH_prANAyAmAs.md"  newLevelForH1="4" title="भारुचिः"  > </div>


> **कौत्सं जप्त्वाप इत्य् एतद् वासिष्ठं च प्रतीत्य् ऋचम् ।**  
> **माहेन्द्रं शुद्धवत्यश् च सुरापो ऽपि विशुध्यति  ॥ ११.२४६ ॥**

<div class="js_include" url="/kalpAntaram/smRtiH/manuH/bhAruchiH/11/249_kautsa~n_japtvApa.md"  newLevelForH1="4" title="भारुचिः"  > </div>


> **सकृज् जप्त्वास्यवामीयं शिवसंकल्पम् एव च ।**  
> **अपहृत्य सुवर्णं तु क्षणाद् भवति निर्मलः  ॥ ११.२४७  ॥**

<div class="js_include" url="/kalpAntaram/smRtiH/manuH/bhAruchiH/11/250_sakRj_japtvAsyavAmIyam.md"  newLevelForH1="4" title="भारुचिः"  > </div>


> **हविष्पान्तीयम् अभ्यस्य न तम् अंह इतीति च ।**  
> **जपित्वा पौरुषं सूक्तं मुच्यते गुरुतल्पगः  ॥ ११.२४८ ॥**

<div class="js_include" url="/kalpAntaram/smRtiH/manuH/bhAruchiH/11/251_haviShpAntIyam_abhyasya.md"  newLevelForH1="4" title="भारुचिः"  > </div>


> **एनसां स्थूलसूक्ष्माणां चिकीर्षन्न् अपनोदनम् ।**  
> **अवेत्य् ऋचं जपेद् अब्दं यत् किंचेदम् इतीति च  ॥ ११.२४९ ॥**

<div class="js_include" url="/kalpAntaram/smRtiH/manuH/bhAruchiH/11/252_enasAM_sthUla-sUxmANAm.md"  newLevelForH1="4" title="भारुचिः"  > </div>


> **प्रतिगृह्याप्रतिग्राह्यं भुक्त्वा चान्नं विगर्हितम् ।**  
> **जपंस् तरत्समन्दीयं पूयते मानवस् त्र्यहात्  ॥ ११.२५० ॥**

<div class="js_include" url="/kalpAntaram/smRtiH/manuH/bhAruchiH/11/253_pratigRhyA-pratigrAhyam_bhuktvA.md"  newLevelForH1="4" title="भारुचिः"  > </div>


> **सोमारौद्रं तु बह्वेना मासम् अभ्यस्य शुध्यति ।**  
> **स्रवन्त्याम् आचरन् स्नानम् अर्यम्णाम् इति वा तृचम्  ॥ ११.२५१ ॥**

<div class="js_include" url="/kalpAntaram/smRtiH/manuH/bhAruchiH/11/254_somAraudran_tu.md"  newLevelForH1="4" title="भारुचिः"  > </div>


> **अब्दार्धम् इन्द्रम् इत्य् एतद् एनस्वी सप्तकं जपेत् ।**  
> **अप्रशस्तं तु कृत्वाप्सु मासम् आसीत भैक्षभुक्  ॥ ११.२५२ ॥**

<div class="js_include" url="/kalpAntaram/smRtiH/manuH/bhAruchiH/11/255_abdArdham_indram.md"  newLevelForH1="4" title="भारुचिः"  > </div>


> **मन्त्रैः शाकलहोमीयैर् अब्दं हुत्वा घृतं द्विजः ।**  
> **सुगुर्व् अप्य् अपहन्त्य् एनो जप्त्वा वा इम इत्य् ऋचम्  ॥ ११.२५३ ॥**

<div class="js_include" url="/kalpAntaram/smRtiH/manuH/bhAruchiH/11/256_mantraiH_shAkalahomIyair.md"  newLevelForH1="4" title="भारुचिः"  > </div>


> **महापातकसंयुक्तो ऽनुगच्छेद् गाः समाहितः ।**  
> **अब्ब्यस्याब्दं पावमानीर् भैक्षाहारो विशुध्यति  ॥ ११.२५४ ॥**

<div class="js_include" url="/kalpAntaram/smRtiH/manuH/bhAruchiH/11/257_mahApAtakasaMyukto.anugachChed.md"  newLevelForH1="4" title="भारुचिः"  > </div>


> **अरण्ये वा त्रिर् अभ्यस्य प्रयतो वेदसंहिताम् ।**  
> **मुच्यते पातकैस् सर्वैः पराकैः शोधितस् त्रिभिः  ॥ ११.२५५ ॥**

<div class="js_include" url="/kalpAntaram/smRtiH/manuH/bhAruchiH/11/258_araNye_vA.md"  newLevelForH1="4" title="भारुचिः"  > </div>


> **त्र्यहं तूपवसेद् युक्तस् त्रिर् अह्नो ऽभ्युपयन्न् अपः ।**  
> **मुच्यते पातकैः सर्वैस् त्रिर् जपित्वाघमर्षणम्  ॥ ११.२५६ ॥**

<div class="js_include" url="/kalpAntaram/smRtiH/manuH/bhAruchiH/11/259_tryahan_tUpavased.md"  newLevelForH1="4" title="भारुचिः"  > </div>


> **यथाश्वमेधः क्रतुराट् सर्वपापापनोदनः ।**  
> **तथाघमर्षणं सूक्तं सर्वपापापनोदनम् ॥ ११.२५७ ॥**  
> **हत्वा लोकान् अपीमांस् त्रीन् अश्नन्न् अपि यतस् ततः ।**  
> **ऋग्वेदं धारयन् विप्रो नैनः प्राप्नोति किंचन  ॥ ११.२५८ ॥**

<div class="js_include" url="/kalpAntaram/smRtiH/manuH/bhAruchiH/11/261_hatvA_lokAn.md"  newLevelForH1="4" title="भारुचिः"  > </div>


> **ऋक्संहितां त्रिर् अभ्यस्य यजुषां वा समाहितः ।**  
> **साम्नां वा सरहस्यानां सर्वपापैः प्रमुच्यते  ॥ ११.२५९ ॥**

<div class="js_include" url="/kalpAntaram/smRtiH/manuH/bhAruchiH/11/262_RksaMhitAn_trir.md"  newLevelForH1="4" title="भारुचिः"  > </div>


> **यथा महाह्रदं प्राप्य क्षिप्तं लोष्टं विनश्यति ।**  
> **तथा दुश्चरितं सर्वं वेदे त्रिवृति मज्जति  ॥ ११.२६० ॥**

<div class="js_include" url="/kalpAntaram/smRtiH/manuH/bhAruchiH/11/263_yathA_mahAhradam.md"  newLevelForH1="4" title="भारुचिः"  > </div>


> **ऋचो यजूंषि चान्यानि सामानि विविधानि च ।**  
> **एष ज्ञेयस् त्रिवृद् वेदो यो वेदैनं स वेदवित्  ॥ ११.२६१ ॥**

<div class="js_include" url="/kalpAntaram/smRtiH/manuH/bhAruchiH/11/264_Rcho_yajUMShi.md"  newLevelForH1="4" title="भारुचिः"  > </div>


> **आद्यं यत् त्र्यक्षरं ब्रह्म त्रयी यस्मिन् प्रतिष्ठिता ।**  
> **स गुह्यो ऽन्यस् त्रिवृद्वेदो यस् तं वेद स वेदवित्  ॥ ११.२६२ ॥**

<div class="js_include" url="/kalpAntaram/smRtiH/manuH/bhAruchiH/11/265_AdyaM_yat.md"  newLevelForH1="4" title="भारुचिः"  > </div>

